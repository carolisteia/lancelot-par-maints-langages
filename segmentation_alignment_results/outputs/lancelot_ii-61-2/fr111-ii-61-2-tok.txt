Or dit le comte 
que quant messire gauuain 
se fu party 
quil erra tout le droit chemin de la fourest tant 
que ce uint apreis nonne. 
et lors uoit sur destre ung paueillon pres du roussel dune fontaine Il tourne celle part 
pour sauoir 
qui est dedans et
quant il y est 
si uoit dedans .x. hommes 
qui mangeoient a terre sur lerbe fresche 
et messire gauuain nauoit mange de tout le iour 
si en auoit grant talent. 
et par ce descent et atache son destrier a ung arbre 
et pend son escu a une branche
puis entre ou paueillon 
et salue ceulx 
qui sceient au manger 
Mais il ny a celuy 
qui mot leur die 
ains le regardent tous felonnessement 
Et quant il uit 
quilz ne respondirent riens 
si ne laisse il pas pour ce a sasseoir lespee sainte 
et oste son heaume de sa teste 
et le mect pres de luy 
puis commence fort a manger com cil 
qui grant faim en auoit. 
et dist a celluy 
pres du quel il estoit assis a mangez beau sire et faictes belle chiere En nom dieu sire cheualier fait il belle chiere ne quis ie faire de mon manger 
que uous mangez 
deuant moy. 
car par auanture en ay ie aussi grant talent 
comme uous auez 
si uous deffens 
que uous ne touchez plus. 
Car par mon chief uous le pourriez tost comparer 
Et tous les autres dient 
que
se messire gauuain ne sen ua 
quilz locciront. 
Et il dit 
que ia pour eulx tous ne se bougera 
mais il me poise fait il de mon cheual 
qui na que manger 
Lors saillent sus tous ceulx de leans 
et courent aux haches et aux espees 
dont leans en auoit grant plante. 
Et quant messire gauuain uoit ce si lace son heaume 
et court a son escu la 
ou il lauoit laisse
et ilz luy uiennent les espees traictes pour loccire 
et il nen refuse nul 
qui uienne au deuant de luy 
ains fiert si fort le premier 
quil lui fend la teste en deux moities. 
Et il cheit mort 
et il court sus es autres 
qui faisoient leur pouoir de blecier 
si en fiert ung 
si qu il luy trenche le braz entre lespaule et le coude 
et les autres tournent en fuye
quant ilz uoyent leurs compaignons 
si atourne. 
Et messire gauuain ne les daigne chacer 
ains monte sur son cheual 
et se mect en son chemin 
et era iucqu apres uespres 
tant qu il uient en une grant ualee. 
et il regarde soubz luy ou fons du ual et ueoit ung petit chastel bien seant 
car il estoit clos deaue tout entour 
et de bons murs bataillez Il tourne son cheual celle part.
car il y ueult gesir la nuyt. 
et est uenu iucqua leaue
si treuue ung pont de fust 
par ou len passoit ou chastel
Quant il fu uenu en la maistre 
⟦gue⟧ 
si cheuauche uers la forteresce de leans. 
et cestoit la maistre tour. 
Et quant il est aprouche 
si la prise trop 
car cest la plus riche 
et la plus fort 
quil ueist oncquez de son grant. Il regarde sur destre
et ouy crier une femme assez pres de luy 
ce luy semble
et il point maintenant celle part 
et uoit en une sale par terre une damoisele en une cuue de marbre 
qui crioit moult fort Saincte marie 
qui me gectera de cy. Messire gauuain court celle part
ou il oyt celle 
qui crie 
et uoit la cuue 
qui est bien la moitie pleine deaue 
si que la damoisele y aduient iucquamont sur le nombril. 
et quant elle le uoit 
si luy dist. 
haa sire cheualier pour dieu gectez moy de cy. 
lors gecte messire gauuain les mains 
et lahert par les flans 
mais il ne la puet remuer 
pour pouoir 
quil ayt. 
si se y essaye deux foiz uoire tiers 
Et quant elle uoit 
qu il ne la remuera pas 
si dist 
haa sire cheualier uous auez failly. 
Or pouez dire sceurement 
que ia de ce chastael ne partirez sans honte auoir. Damoisele fait il
si ie ne uous ay deliuree 
ce me poise. 
et ien ay tant fait mon pouoir 
que ie nen deuroye estre blasme 
Mais or uous uoudroye ie prier par amours 
que uous me deissez 
comment uous estes cy a par quelle auanture 
et se uous en poriez estre deliure. 
Certes fait elle ie y suys en tel maniere 
que iaa toutes douleurs 
et seuffre toutes les augoisses ne nen seray hors iuqua ce 
que le meilleur cheualier du monde men gectera. 
mais loccasion pour
quoy ie suys cy mise ne scaurez uous ia ne uous ne autre par moy 
iucqua ce que cil sera uenu 
qui de cy me gectera 
et sa uenue est assez pres 
ou ce sera en cest an. 
Et comment fait il est ce 
que uous souffrez toute douleurs. 
Comment fait elle tastez 
quelle est ceste eaue 
et lors le scaurez. 
Lors mist messire gauuain une main dedans leaue. 
mais il ne len cuide ia auoir traicte a temps 
car il la trouua si chaude 
quil cuide bien auoir perdu la main a tousiours mais. Sire cheualier fait la damoisele 
or scauez uous 
quelle angoisse ie seuffre. 
Et certes damoisele fait il ie mesbahis 
comment uous pouez durer. 
Certes fait elle 
si ie pouoye mourir 
pour trauail ie feusse pieca morte. 
Mais
a dieu ne plaist pas 
car il ne sest pas encor uengie du grant pechie 
que ie feis pieca 
dont ie seuffre ceste angoesse et ce tourment. 
Mais ores uous en pouez aller sire cheualier 
quant il uous plaira 
car de moy oster de cy cest pour neant
puis que uous y auez failly 
ne de mon estre neu scaurez uous plus. 
et il sen uait maintenant 
quant il uoit que plus nen puet faire . 
et sen uait au maistre palais et uarletz saillent encontre luy plus de .x. 
pour le descendre 
et luy establent son cheual 
et le mainnent en hault ou palais 
pour le desarmer.
si treuue messire gauuain grant plante des plus beaux cheualiers 
quil eust oncquez ueu en nulle terre. 
si se drecent tous encontre luy si
tost quilz le ueoient uenir 
et luy dient 
que bien soit il uenu 
et il les encline tous. 
Et len luy fait oster ses armes 
et luy aportent une moult riche robe a uestu 
puis lassient deuant eulx ce luy demandent nouuelles de la court. 
Et il les leur dit telles 
conle il les sceit. 
A ces paroles uint leans ung grant cheualier 
qui amenoit auec soy grant compaignie de cheualiers. 
Et il estoit ung des plus beaux homs 
que messire gauuain eust oncquez ueu 
puis quil yssy de son pays. 
et moult resembloit bien a gentilhomme 
Et quant ceulx de leans le ueoient uenir 
si dient a messire gauuain 
que cest le roy 
Maintenant se drece messire gauuain et dit 
que bien soit il uenu 
et il luy rent son salut a moult belle chiere 
si le fait asseoir deiouste luy et luy demande 
quil est. 
Et il luy en compte toute la uerite. 
Et
lors en est le roy moult lie 
car moult desiroit messire gauuain
et a le cognoistre. 
si parlent ensemble 
et sentracointent au plus bel
quilz peuent 
Ce pendant 
quilz parloient ainsi 
se regarda messire gauuain et uoit leans entrer ung blanc coulon par une uerriere 
qui aportoit en sa bouche ung encensier dez trop riche. 
Et si tost comme il fu leans entre 
si fu le palays remply de toutes les bonnes odeurs 
que cuer mortel pourroit penser ne bouche dire. 
Et lors fuostret tous si honniz 
que oncquez neut ung seul ou palays 
qui dist mot. 
ains sagenoillent tous si tost 
quilz uirent le coulon 
Et il sen ala tout droit en une chambre. 
Et adonc saillirent ceulx du palays 
et mistrent les napes. 
et sassistrent les ungs et les autres
sans ce 
que nul y deist mot. 
ne nul ny fut apelle. De ceste auanture se merueille moult messire gauuain si sassiet auec les autres 
et uoit 
quilz sont tous en prieres et en oraisons. 
Et
apres ce qu ilz fustrent tous assis ne demoura gueres 
que messire gauuain uit yssir de la chambre 
ou le coulon estoit entre la plus belle damoisele 
quil ueist oncquez iour de sa uie. 
Et sans faille cestoit la plus belle 
qui lors feust ni 
qui oucquez 
puis nasqui. La damoisele fu desliee 
et si estoit trecee a bende et auoit le plus bel chief 
que femme portast. 
Si estoit si belle de toutes beautes 
qui apparoist a femme 
que oncquez plus belle femme ne fu nee. Elle issy de la chambre 
et porta en sa main le plus riche uaissel 
qui oncquez fust ueu par homme terrien en semblance de calice. 
Et le tint au plus hault de son chief 
si que tout luy enclinoit. Messire gauuain regarde le uessel 
si le prise plus que riens 
quil eut oncque ueu 
mais il ne puet sauoir 
de quoy il est 
Car de fust nest il pas ne de nulle maniere de metal ne de pierre nest il mie ne de cor ne dos. 
et de ce est il tout esbahy.
Apres regarde la pucele 
et plus se merueille de sa beaute que du uassel 
car oncquez 
mais ne uit il femme 
qui de beaute se comparast a ceste 
Si nuisa si fort a lie 
que autre chose ne pense 
et ainsi comme la damoisele sen passe par deuant la table 
si sagenoille chascun deuant le saint greal. 
et tantost sont les tables remplies de tous les beaux mangiers 
quen pourroit deuiser. 
Et le palays fu remply de si bonnes odeurs 
comme se toutes les espisses terriennes y feussent espandues 
Quant la damoisele eut une foiz passe deuant la table 
si sen retourne 
et entre en la chambre 
dont elle uient. 
Et messire gauuain la conuoye des yeulx 
tant comme il puet. 
Et quant il ne la uoit pas 
si regarde deuant luy a la table 
ou il seoit. 
mais il ne uoit chose 
quil puisse manger 
ains est la table uiude deuant luy. 
Et il ny a nul 
qui nait deuant luy si grant plante de uiande come selle y sourdeist. 
Quant il uoit ce 
si est si esbahy 
quil ne sceit 
que dire ne que faire. 
si sceit bien 
quil a mespris daucune chose 
parce quil na eu a manger 
ainsi que les autres 
si seuffre en soy mesmes du demander tant que les tables soyent leuees Apres manger 
quilz eurent leuez des tables 
si sen alerent tous hors du palays 
si sempartirent lun ca et lautre la 
si
que messire gauuain ne sceut 
quilz estoient deuenuz. 
Et quant il ueult descendre 
pour uenir en la court 
si ne sceit yssir de leans.
car il trouue les huys du palays moult bien fermez. 
et quant il uoit ce 
si se ua apuyer a une des fenestres et commence a penser moult fort 
et lors uoit yssir ung nain dune chambre 
qui tenoit ung baston en sa main 
et la ou il uoit messire gauuain 
et luy dit 
que il se ouste de la
et quil ne doit pas estre apuye aux fenestres fuyez uous fait il de cy. 
car trop a en uous uile chose 
Mais alez uous repondre en aucune de ses chambres 
que len ne uous uoye.
Lors hauce le baston 
pour ferir messire gauuain. 
mais il gecte les braz encontre 
si luy toult. 
et quant le nain le uoit si luy dist 
haa cheualier 
ce ne uault riens 
certes tu ne te
puis partir de ceans 
sans auoir honte. 
Los sen uait en une chambre. 
et messire gauuain regarde a lun des boutz de la sale
si uoit le plus riche lit du monde. 
et il sen uait celle part 
car il se y ueult coucher 
Et ainsi 
quil si uouloit asseoir 
si y eut une damoisele 
qui luy crie haa cheualier tu mourras 
se tu te y couches desarme 
Car cest le lieu auantureux. 
mais uoy la unes armes so les prens 
et puis ty couches 
se tu ueulx. Messire gauuain court la 
ou il uoit les armes 
si les prent 
et sen appareille au mieulx 
quil puet. 
Et
quant il est tout arme de haubert et de heaulme descu et despee 
si si uait asseoir ou lit 
Mais si tost 
quil y fu assis 
si ouy ung cry le plus lait et le plus hideux 
quil ouy oncquez mais et bien cuide 
que ce soit uoye de deable. 
et maintenant uoit yssir une lance 
dont le fer estoit tout enflambe dune chambre 
et fiert messire gauuain si fort 
que pour lescu ne pour le haubert ne remaint 
que le fer ne luy soit passe doutre en oultre parmi lespaule. 
et il se pasme 
Et
lors sent arracher la lance hors de lespaule 
mais il ne sceit
qui luy oste 
si seigne moult fort 
mais il ne sest remue du lit 
et dit 
quil y mourra 
ou 
quil uerra encores plus
qu il na ueu 
mais il se sent fort naure Grant piece dura la bataille des deux bestes 
que messire gauuain ne scauoit 
qui auoit le pire ou le meilleur. 
Et quant le serpent uit 
quil ne pourroit uenir au dessus du liepart 
si sen uait en la chambre. 
dont il estoit yssu. 
Et si tost 
quil y fu entre
si luy courent sus les serpenteux 
et il a eulx. 
Et il se deffendent moult fort 
et aide lun a lautre de son pouoir
si dure la meslee deulx grant piece de la nuyt 
tant quen la fin occist le grant serpent les serpanteaux. et les serpenteaux aussi loccistrent. 
Et lors commencent toutes les fenestres de la sale a flatir lune contre lautre 
si font si grant debat 
quil semble 
que tout le pays doye fondre 
Et lors entre leans ung uent si grant et si froit 
quil emporte deuant soy toute la ioncheure du palays. De ceste auanture se merueille plus messire gauuain que de rien 
quil ueist oncquez 
mais si actend encores pour uoir 
que ce sera. Grante piece apres le debatement des fenestres escoute messire gauuain 
si ouy le plus grant deul et pleur du monde 
et bien luy semble 
que ce soit de femmes 
et quant il se uoult drecer 
pour aler ueoir 
que cest 
si uoit yssir dune chambre .xii. damoeseles 
qui sont le plus grant deul du monde. 
Si uiennent lune apres lautre et dient peut en plourant. Beau sire dieu 
quant ystrons nous de ce trauail 
et quant elles sont uenues a luys de la chambre 
ou le coulon estoit entre deuant il sagenoillent 
et font leurs prieres et leurs oraisons et toutesuoyes en plourant moult fort. 
Et quant elles y ont este si grant piece 
si uoit messire gauuain yssu dune chambre ung grant cheualier arme de toutes armes lescu au col lespee en la main 
et dist a messire gauuain leue de cy sire cheualier allez uos dormir en une de ces chambres 
car cy ne pourriez pas longuement demourer. 
Et il dit 
quil mourra 
ou il y demourra.
Non ferez beau sire fait il 
car auant me combatroye ie a uous 
que uous y demourassez. 
De combatre me passeroye ie bien. 
Mais pourtant auant le feroye ie 
que men aller 
Certes puis que uous ne le uoulez faire par debonairete uous le ferez par force. 
si uous gardez 
mais huy de moy 
car ie uo us deffy 
Lors luy court sus lespee traicte lescu sur la teste. 
Et messire gauuain se deffend au mieulx 
qu il puet 
mais il le haste molt fort. 
si se depiecent les heaumes et les escuz 
et se derompent les haubers sur les braz et sur les espaules 
si si trayent le sang du corps. 
mais moult est empire messire gauuain de la playe de lespaule 
et elle ne puet estancher 
et ce le mect aucques au dessobz 
si seuffre 
et se cueuure de son escu 
comme cil 
qui bien le sceit faire 
Et le cheualier le haste tousiours a lespee 
si le mainne heure ca 
et lautre la 
comme cil
qui estoit de moult grant prouesce. 
et messire gauuain a tant souffert
quil a repris salaine. 
Si court sus au cheualier moult uigoureusement. et luy donne grans cops de lespee par lescu 
et il a lui aussi bien. si dure la bataille si longuement 
quil ny a celuy
qui nait perdu la force du corps et le pouoir 
si quilz ne peuent demourer en estant 
ains cheit lun dune part et lautre dautre. 
et il sestoient tant combatuz 
que la place estoit ionchee des mailles du haubers et des pieres de leurs escuz 
si sont si las et si trauaillez 
quilz ne peuent leuer les testes 
ains gisent a terre aussi comme en pamesons. Grant piece ont este en tel maniere 
que messire gauuain gisoit deuant le lit tout estandu 
et le cheualier aucques apres luy. 
Et lors commence le palays a crousler et trembler. 
et les fenestres se prenent a flatir et a debatre. et il commence a torner et espartir et a faire le plus fort temps du monde 
sans ce qu il pleust 
De ceste auanture est messire gauain moult esmaye. 
mais il est si trauaille et si las
quil ne puet drecer la teste. 
et auec ce il a le ceruel 
si estonne du tonnoirre 
quil auoit ouy 
quil ne sceit ou il est. 
ains gist comme mort. 
Et lors uint leans ung uent si doulx et si souef 
que cestoit merueilles 
Et adonc descendirent ou palais plusieurs uoix 
qui chantoient si doucement 
quil ny a ou siecle uoix ne chant ne melodie 
qui a ce se peust prendre. 
Et bien pouoient estre encores deux cens. 
Et messire gauuain ne puet gueres entendre de ce 
quilz dient fors 
que a la fin il chantent gloire et honneur 
et louenge soit au roy des cieulx. 
Et ung
pou auant que les uoix feussent oyes furent leans espandues toutes les bonnes odeurs terriennes Messire gauuain entend bien les uoix 
si les ouy si doulces et si plaisans 
quil ne cuide pas 
que ce soient choses terriennes. 
mais celestiaux. et sans faille 
si estoient elles. 
Et il euure les yeulx 
mais il ne uoit rien entour luy. 
Lors scet il bien 
que ce ne sont pas choses terriennes 
quil a ouyes
puis quil ne les puet ueoir. 
si se leuast tres uoulentiers 
sil peust. 
mais il ne puet 
car il a perdu le pouoir de tous les membres. 
et lors uoit yssir de la chambre la belle damoisele celle 
qui eut apporte le riche uaissel deuant les tables et
deuant luy uenoient deux cierges et deux encensiers. 
et quant elle est uenue iucquez ou palays. 
si assiet le uaissel sur une table dargent.
Et messire gauuain uit entour luy dix encensiers. 
et lors commencent toutes. Ies uoix a chanter ensemble si doulcement 
que cuer mortel ne le pourrroit penser 
et tous disoient a une uoix Benoist soit nostre sire pere des cieulx. 
Quant li chant a grant piece dure 
si prent la damoisele le uessel 
et lemporte en la chambre 
ou elle estoit uenue 
et lors se departent toutes les uoix 
et sen uont. et
lors sont closes les fenestres du palays 
si deuint la sale si obscure 
que messire gauain ne uit gaire 
mais de tant luy est bien 
qu il se sent sain et haitie 
comme sil neust oncquez eu mal ne douleur 
ne de la playe 
ne de lespaule na il garde 
car il est tout guery. 
si se drece lie et ioyeux 
et uait querant le cheualier 
qui sestoit a luy combatu 
mais il ne le puet trouuer. 
Et lors escoute 
si ouy uenir uers luy grant plante de gent. 
et sent 
que len le prent par les bras par les espaules par les piez et par la teste.
si lemporte len hors de la sale 
et lont moult bien lie en une charrete 
qui estoit en la cours. Au matin 
quant le souleil fu leue 
si sesueilla messire gauuain 
et se trouua en la charrete la plus laide du monde 
et uit son escu lie au limon deuant 
et son cheual atache a la queue de la charrete
mais au limon deuant y auoit ung cheual si maigre et si chetif 
quil ualoit a peine troys deniers 
Et quant il se uoit en tel lieu 
si a si grant deul 
quil aymast mieulx estre mort 
que uif. 
Et adonc uint celle part une uieille atont une courge 
si commence a batre le cheual 
et le mainnee grant aleure parmy les rues de la uile 
Et quant les menestrelz uoyent le cheualier en la charrete. 
si uont apres huant et criant 
et luy gectent fienc boue sauates et toutes les ordures 
quilz treuuent 
Si le conuoient hors de la uile en tel maniere. 
Et quant il a passe le pont 
si le deslie 
et puis luy dist 
quil saille hors de la charrete 
et il sault ius 
et prent son escu
et monte a cheual 
et demande a la uielle 
comment a nom le chasteau. 
Et elle dit 
quil a nom corbenic 
et sen uait maintenant faisant le plus grant deul du monde. 
et maudit leure dont il fu ne 
et quil fu chl̾r. 
Car ores a il tant uescu 
quil est le plus uil et le plus honny de tous hommes 
ment messire gauain sen alla tout plourant 
Ainsi sen ua messire gauuain plourant et menant grant deul. 
et oirre tout le iour entier sans boire ne sans manger 
et uient au soir chex ung hermite
que len apelle lermite segre 
si y uint auant 
que le preudomme eust chante ses uespres. 
si les ouy moult uoulentiers messire gauuain 
quil estoit et de quel pays. 
et il luy en dit toute la uerite . 
haa sire fait lermite uous soyez le bien uenu 
Certes uous estes homme du monde 
que ie desiroye plus a ueoir 
mais pour dieu beau sire dictes moy 
ou uous auez ennuyt geu. 
Et messire gauuain est si corrouce 
quil ne puet respondre 
ains luy uiennent les larmes aux yeulx. 
Et lors saparceoit bien le preudone 
quil est corrouce daucune chose. 
et laisse ester la parole 
et dit Pour dieu sire ne soyes doulent pour chose 
qui uous soit aduenue. 
car il nest si preudomme 
a qui il ne meschoye aucunefoiz. 
Certes sire fait messire gauuain. ie scay bien 
qu il meschoit a maint preudomme 
mais onc ne mescheu tant a ung seul homme 
comme il mest mescheu puis xu iours. 
Et lors luy comte toutes les auantures 
qui la nuyt luy estoient aduenues. 
Et le preudomme le regarde si esbahy 
qu il ne dit mot dune grant piece. 
Et quant il puet parler
si dist 
haa sire certes urayement uous est il trop mescheu 
car uous ueistes 
et si ni cogneustes 
haa sire fait messire gauuain 
se uous sauez 
que ce fu pour dieu dictes le moy. 
certes fait il ce fu le saint graal 
ou le saint sang nostre Sire fut espandu et recueilly. 
Et quant uous ne luy feustes humiliant bien uous deut estre son pain uee. 
et si fu il ce ueistes uous bien 
quant tous furent feruz 
et uous feustes oublie 
Pour dieu beau sire fait messire gauuain dictes moy la uerite des auantures 
que ie y uey. 
se uous la scauez Ia 
par moy fait il ne saurez riens. 
et si ne demourra gueres 
que uous le scaurez Beau doulx sire fait messire gauain au moins dictes moy 
que signifie le serpent 
si uous le scauez. Ie 
se uous diray fait le preudomme 
mais apres ne men demandez plus. 
car ie ne uous en diroye riens. Il fu uoir 
que uous ueistes en la chambre le serpent 
qui se iouoit. 
et gecta de sa bouche les serpenteaux 
quil laissa leans. 
Et lors sen issy po᷑ aller en la grant sale.
et quant il y fu uenu 
si trouua le liepart 
a qui il se combaty 
mais uaincre ne le peut. 
Et quant il uit
quil ne le pourroit uaincre 
si sen retourna en sa chambre. 
et
lors luy courrurent sus les serpenteaux 
et il loccistrent 
et il eulx. tout ce ueistes uous fait messire gauuain. 
Or uous diray fait il
que ce signifie. Le serpent 
qui estoit si grant et si fort signifie le roy artus uostre oncle 
qui se partita de sa terre aussi 
comme le serpent se partoit de la chambre 
et laissera ses hommes et ses parens en son pays 
ainsi comme le serpent laissa ses serpenteaux 
et aussi comme le serpent couroit sus au liepart
et se combatoit a luy ne uaincre ne le pouoit 
Ainsi courra sus le roy au cheualier 
mais plaisser ne le pourra 
si en fait il tout son pouoir. 
Et tout ainsi 
comme le serpent sen reuenoit en sa chambre 
quant il ueoit 
quil ne pourroit mectre le liepart au dessoubz 
ainsi sen reuiendra le roy en son pays 
quant il uourra 
quil ne pourra plesser le cheualier. 
Et lors uous auiendra une auanture moult merueilleuse 
Car tout ainsi comme la ueue des yeulx uous fu tolue 
tandis que la bataille du serpent et du liepant duroit 
Ainsi sera en ce point la lumiere de uostre prouesce estainte. Apres quant le roy sera reuenu en son pays 
ainsi comment le serpent reuint en sa chambre 
Si luy courront sus ses hommes ainsi come les serpentraux faisoient au serpent 
tant quil les occira 
et il eulx 
Or auez ouy 
que le serpent signifioit. 
si ay uostre uoulente faicte du dire. 
Ainsi uueil ie 
qui uous facez la moye de ce 
que ie uous requerray. 
Et messire gauuain luy creance 
que si fera il. 
Or uous conuient fait il iurer sur sains 
que iamais iour de uostre 
uie ne parlerez de ce 
que ie uous ay dit. 
et ne le ferez sauoir a homme ne a femme. 
Et il luy iure sur sains. 
Mais moult est esmaye des paroles 
quil luy a dictes, 
et fait moult plus belle chiere 
que le cuer ne luy aporte 
Si demeure leans celle nuyt. 
et fu aise de
quant 
que le preudomme puet auoir. 
Et au matin si tost 
quil eut oy la messe de lermite il print ses armes 
et monta sur son cheual 
et le commanda moult a dieu 
et entra en son chemin. 
Mais or laisse le comte a parler de luy. et retourne a hector 
qui est entre en sa queste. 
Or dit le conte 
que quant hector 
se fu party de messire gauuain 
quil erra parmy la fourest iucquez uers tierce. 
Et lors encontra ung nain sur ung trotier 
qui uenoit le trot. 
Et quant li nain uint pres de luy 
si luy dist. Sire cheualier uous alez trop. 
Comment bel amy fait hector. Ia plus fait il nen scaurez par moy si sen tourne sans plus dire. 
Et hector cheuauche toutesuoyes. 
Car moult luy est peu de ce 
que le nain luy a dit 
tant 
quil a ueu deux perrons 
qui estoient enmy le chemin 
si y auoit lectres 
qui disoiont Ia nul ne yra auant de cy 
sil ne quiert sa honte. Il uoit les lectres 
et bien sceit 
quelles ueulent dire. 
mais pour ce ne se retournera il pas ce dit. 
car nul ne doit auoir doubte 
se len ne uoye le pourquoy. si sen uait tout le droit chemin de la fourest. 
tant quil uient a lissue. 
Et il ouste son heaume de sa teste. 
pour le chault 
qui estoit trop grant 
Et lors encontre deux damoiseles 
si les salue. 
et elles luy dient 
haa sire cheualier il est grant dommage
dont uous estes uenu ceste part. 
pour quoy fait il pour ce font elles 
que uous ne poues eschaper 
que uous ny mourez. 
Et ce sera trop grant deul 
car uous estes moult beau Hector 
ne sesmaye mie pour chose 
quelles luy dient 
ains les commande a dieu.
et sen uait tout droit uers ung chastel 
quil uit deuant luy.
Et quant il uint pres si uit une eaue 
qui moult estoit roide et parfonde. 
et par dessus auoit ung pont 
qui auoit quatre toises de lie. Il uient iucqua ung ourme 
et treuue une damoisele
qui se seoit dessoubz Il la salue 
et elle luy dist haa sire cheualier mal alez a ce chastel 
car uous seriez tantost noye.
Comment damoisele fait il. Ie le uous diray fait elle ueez uous ce cheualier 
qui est dela ce pont. 
Ouil fait il ie le
uoy bien sachez fait elle 
quil est si bon iousteur 
que ie nen scay meilleur ou monde 
et il uous conuiendra iouster a luy
si scay bien 
quil uous mectra la 
ou il mect les autres.
Et ou les mect il fait il 
Certes fait elle il nen a trouue nul 
quil nemporte en leaue luy et le cheual. pour ce uous loueroye ie 
que uous nalissez mie celle part. 
car uous ne pouez riens gaigner a iouster a luy. Damoisele fait il ce uerra len bien tantost. 
si la commande a dieu. 
et uient iucquau pont 
Et quant il est uenu a lentree 
si uoit ung glayue apuye a ung glayue. 
et il le prent. 
car aussi nen auoit il point. 
Si se mect. sur le pont et le cheualier 
qui de lautre part estoit luy crie 
quil se garde de luy. 
Et il dit 
que si fera il a son pouoir 
Lors laissent courre lun a lautre les glayues esloignez 
et sentrefierent les escuz les plus grans coups 
quilz peuent. Le cheualier fait uoler son glayue en pieces.
Et hector le fiert si fort 
quil abat luy et le cheual en leaue. 
Et se le cheualier neust trouue ung pel 
a quoy il se print. il fust noye. 
Et hector ne le regarde plus
ains sen ua tout droit a la porte du chastel. 
Et quant il cuida entrer dedans 
si la luy clost len a lencontre. 
Et il demande a ung homme 
qui estoit sur les murs 
pour quoy ilz lont fermee. pour ce fait il 
que nul cheualier ny entre
sil ne iure 
quant quil deliuerra ce chastel des mauuaises coustumes 
qui y sont. 
et fera tout. son pouoir de les oster. par foy fait hector 
sil y a mauuaises coustumes ie suys prest 
de les oster a mon pouoir Le creancez uous leaument fait il 
que uous en fere uostre puissance. 
Ouil fait il ie le uous creance 
comme loyal cheualier 
Et len luy euure adonc la porte 
si entre hector dedans. 
Et lors demande des coustũes de leans 
quelles elles sont. Nous les uous dirons font ilz. Il est uoir 
que ceans a ung cheualier le plus felon et le plus cruel du monde 
et est sire de ce chastel 
mais il est si preu es armes 
que nous ne scauons nul plus preu de luy. 
Et parce quil sent si grant prouesce en luy il se combat a tous les cheualiers
que auanture ameinne ceste part. 
Et quant il en a aucun uaincu
si le fait despouiller tout nu 
et puis le fait trayner par toutes les rues de la uille. telle est une des coustumes de ceans. 
Et ce est es cheualiers estranges. 
Mais encor en y a il une autre 
qui est plus uilaine. 
Car il nest nul des moys de lan 
quil ne preigne une de noz filles 
si elle est pucelle 
et gist a force a loe 
puis la donne a ses garsons a la tenir ensoignantage. 
Et ainsi en a honny plus de xl. 
dont nous sommes si honteux et si doulens 
que nous amerions mieulx mourir que uiure. 
Ce sont les coustumes de ceans si conuient 
que uous mectez peine a les oster. 
ou uous serez pariure.
et il dit 
quil en fera tout son pouoir. 
Mais comment porͬay ie trouuer le cheualier moult bien font ilz 
car nous uous menerons la 
ou il est 
Lors le mainent en ung moult bel iardin.
si y auoit ou meilleu une place 
qui bien duroit ung arpent de terre de long et de lie. 
et estoit close tout entour de bons peuz aguz et fors. Ilz luy monstrent ung cor diuoire
qui pendoit a ung pin 
et luy dient 
quil luy conuient sonner ce cor sil ueult 
que le cheualier uiegne auant. 
Et il le prent tantost 
si le somne si haut 
quon louy de bien loing.
Et lors uoit yssir dune tour ung grant cheualier desarme. 
et fu monte sur ung grant destrier blanc. le cheualier fu roux et lentilleux
et eut le nes bas et rechigne 
si sembla 
si semble bien homme cruel et felon 
Et quant il uoit hector 
si le salue
et luy dist. dieu uous fault sire cheualier 
Et hector luy rent son salu a moult grant peine beau sire fait il 
dont estes uous. 
Que uous chault fait hector 
dont ie soye ia par moy ne le saurez 
si uous ne me creancez a faire tout mon plesir. 
uostre plaisir fait il. 
ce ne feray ie pas 
si ie ne uoy mon preu. Dictes moy 
qu il seroit uostre plesir. 
Certes fait hector 
se uous me iuriez sur sains 
que iames uous ne feriez deshoneur a cheualier 
puis que uous lauriez conquis. uous feriez mon plesir. 
Et se uous me creancez 
que iamais uous ne ferez honte a uoz hommes de leurs filles 
encor le feriez uous mieulx et
lors macorderoye ie a uous. 
et uous diroye 
qui ie suys. 
Donc ne le direz uous pas autrement fait il. 
Non fait hector. or sachez fait il 
que iamais ne feray honte a cheualier 
iucqua ce
que ie uous laye faicte. 
Lors se part dilec 
et se uait armer. 
et ceulx 
qui estoient en la place dient a hector Sire scauez uous 
pour quoy il uint tout desarme. Il uous cuidoit deceuoir de paroles 
tant que uous feissez paix a luy 
et que uous ostassez uos armes. 
Et si tost que uous eussez este desarme. il uous eust fait prendre et faire toute la honte 
que len scaroit dire de bouche. 
Si a en tel maniere honny maint preudomme. et maint bon cheualier 
qui encor en seront uengez quel que iour si dieu plaist. 
Ainsi quilz parloient issy ung cheualier de la tour moult richement arme dunes armes uermeilles. 
et eut a son col ung escu uermeil. 
et une lance en son poing. 
et quant il uoit hector il luy dist Sire cheualier 
mais huy uous deuez uous garder de moy. 
car ie ne uous asseure pas. 
ne ie uous fait hector.
car oncquez ne uy cheualier 
que ie peusse autant hair 
comme ie fays uous. 
Lors entrent en larpent 
qui estoit clos 
comme ie uous ay dit. 
et laissent courre lun a lautre les glayues esloignez. et sentrefierent si gnͣs coups sur les escuz 
que les glayues sont ployez.
et ilz sentrehurteut si fort des corps et des uisaiges 
quilz se portent des cheuaux a terre si etourdiz 
quil ni a celuy 
qui ne soit tout estonne. 
Et hector se drece tout le premier et mect la main a lespee. 
et cil 
qui de grant force estoit le fait tout ainsi 
si sentreacourent sus les espees traictes et drecees contremont. 
Et sentredonnent si gnͣs coups par les heaumes 
quilz en font saillir le feu. 
et les yeulx leur estincelent es testes. au fays des coups 
quilz sentredonnent. 
si se depecent leurs escuz et leurs haubers
et se mainnent une heure auant 
et lautre arriere 
si se font saillir le sang des espaules des braz et des testes. 
si si depecent les heaumes es espees trenchans 
et sont si esgaulx au premier assault 
que len nen sceust pas eslire le meilleur. 
Car le moins uaillant estoit plain de grant prousce. 
Tant se sont combatuz 
qu il n y a celuy 
qui ne soit las et trauaille. 
mais le cheualier. 
a si tresgrant chault 
qua pou qu il ne meure dangoesse
si est moult empire de la ueue et de la force et hector le haste si fort 
qu il le conuient guenchir pour lespee
qui mainte foiz la ia tastee iucquau sang. 
Si se cueuure de son escu 
tant qu il puet 
Et hector gecte tousiours comme celuy
qui auoit longue alaine. 
si le fiert si fort sur le braz
dont il tenoit lespe 
quil luy fait uoler le pom a terre a tout lespee. 
Et il gecte ung cry trop merueilleux. 
et hector remect son espee en son feurre. 
si le prent par le heaume
et luy errache a force de la teste. 
et dit 
quil luy coupera le chief 
sil nest tient pour outre. 
Et il dit 
quil nen fera riens 
si dieu luy aide 
Et hector mect la main a lespee 
et le fiert parmy le coul. 
si quil luy fait uoler la teste plus dune lancce loing. De celle mesmes matien 
Lors demande a ceulx 
qui sont entour luy. 
sil leur en conuient plus faire. 
et il dient. ouil. Il uous conuient font ilz deliurer la dame de ce chastel 
qui est la dessoubz en prison en une caue la 
on deux lyons la gardent 
et il dit 
quil est prest de faire 
quantquilz uoudront. 
Or uous en uenez donc font ilz apres nous. 
et il le fait ainsi arme 
comme il estoit. et ilz le mainnent a une eaue 
qui estoit soubz la tour et luy monstrent lentree 
et luy dient Sire ceans est emprisoñee la dame de ce chastel 
et la gardent si bien deux lyons 
que nul nouse aproucher de lac. 
Et quant hector entend 
que leans est la dame 
si ne tient plus parole a eulx 
ains se commande a dieu 
et fait le signe de la croix en son uis. 
puis se mect en la caue. 
et len y uoit moult cler. 
Car la terre estoit creuee par dessus en pluseurs lieux 
si que la clarte du iour 
se y espandoit par tout. 
Quant il est aual uenu 
si uoit les deux lions 
qui estoient atachez a deux bonnes chaennes de fer. 
dont lun estoit a destre 
et lautre a senestre
et gardent si fort la uoye 
que nul ne puet aler a la dame 
si non par eulx. 
Et quant il uoit 
qu il luy conuient trepasser parmy eulx 
si embrace lescu 
et le gecte sur sa teste 
et trait lespeee. 
puis sen retourne uers les lyons 
qui faisoient la plus male fin du monde. 
car ilz esgratinoient la terre de les ongles 
et se debatoient de leurs corps. 
et il sadrece a celuy 
qui estoit pres de luy 
et tint lescu deuant luy.
et il gecte les ongles 
pour prendre lescu. 
Et il hauce lespee
et le fiert 
si qu il luy trenche les deux piez deuant.
puis recueuure 
et le fiert par la teste a descouuert 
si quil la luy fent en deux moitiez. 
Et il chiet mort. 
car plus ne puet durer. 
Et il sadrece a lautre. 
car moult luy tarde
quil na deliure la dame. 
Et quant il le uoit uenir 
si
si drece sur les deux piez derriere 
et prent lescu aux dens et aux ungles 
si luy errache des mains si roidement 
quil fait uoler hector a terre tout enuers. 
Et quant il cuide retraire a soy les ungles 
qui en lescu estoient embatues 
si ne les puet auoir. 
car moult estoit fort lescu. 
et hector se redrece 
qui moult a grant honte de ce 
quil estoit cheu a terre si court au lyon sus si hardement 
que nul ne le ueist 
qui ne le tint a moult preu. 
Si le fiert si fort par le uiaire 
quil luy trenche tout le musel et les dens. 
et il se ueult a luy lancer 
mais il ne puet pon lescu 
qui luy tenoit es piez 
Comment hector dreca son espee 
et luy copa la teste. 
Et hector drece lespee 
et luy coupe la teste. 
puis trenche tant des ungles 
comme il tenoit en son escu. 
et lors uait a la dame 
et quant elle le uoit uenir 
si dit
que bien soit il uenu. 
Et il respont 
qui bonne ioye luy doint dieu. 
puis trenche une chaenne de fer 
dont elle estoit liee
et la mainne hors de la caue la 
ou les gans les actendoient. 
Et quant ilz uoyent leur dame 
si luy font la plus grant ioye du monde. 
et a hector aussi 
et les mainnent a ung monstier 
pour rendre graces a dieu de lonneur 
quil leur auoit faicte. 
Quant ilz sont yssuz de leglise 
si uoyent uenir les gens de la uile 
qui estoient uestuz de leurs meilleurs robes et leur uenoient a lencontre 
pon faire ioye 
et feste 
si quilz dancent et se deduisent de tous les ieux 
quilz scauent faire. 
Et la ou ilz uoyent hector 
si luy dient. 
Bien uiegne la fleur des cheualiers du monde 
qui nous a deliurez du grant dommage 
que nous auions A tel ioye et a tel feste mainnent hector en la maistre sale 
qui estoit toute pourtendue de pailles de draps de soye et estoit ionchee derbe uert et souef odourant. 
Et quant ilz sont uenuz amont 
si desarment hector 
et luy aportent a uestir robe de cendal legiere pour le chault. 
et laissent a une part luy et la damoisele. 
Et hector luy demande 
comment elle a nom. Sire fait elle iay nom angale de raguidel. 
Mais pour dieu beau sire dictes moy nouuelles de marigant le roux. 
et il est uoir 
que uous lauez occis. 
Oui fait il. le sire de ce chastel. 
Certes fait il il est mort. le ueistes uous fait elle occire. 
Ouil de uray fait il. ie mesmes loccis de mes mains Benoistes soient les mains
qui loccistrent fait elle. 
Et uous soyez beneist sur tous hommes 
car uous mauez mis ou cuer la plus grant ioye 
qui oncquez 
mais y fust. 
Que uous mauez uenge de lomme du monde 
qui plus de mal et de honte ma fait et pour neant. 
Si uous diray toute lachoison 
pour quoy ce fu Il fu uoir 
quil mama moult fort 
quant estoye pucelle 
et me requist damours. 
mais ie le sentoye a si felon 
que ie ne lamasse pour rien. 
et il me requist plusieurs foiz 
et fist requerre par autres 
et menuoyoit chascun iour ung sien frere 
pour le me dire. 
si mennuyerent ses paroles
tant que ie deis a son frere 
que sil y uenoit iamais ie le feroye estre a malaise. 
Cil escuier fu fel et ennuyeux
si me dist grant uilenie deuant ma gent. 
Et quant ung mien cousin ouy ce 
quil me disoit 
si en fu si couurouce 
quil loccist. 
Quant manganis le roy le sceu 
si manda tous ses cheualiers et sergens. 
et entra de nuyt en ce chastel luy et sa compaignie 
et fist occire tous ceulx 
quon y trouua. 
qui ne uouloient deuenir ses hommes. 
Mais la plus grant partie en demoura de uifs.
car il se rendirent a luy 
quant ilz uirent 
qu ilz ne pourroient a luy durer 
Et il uint tout droit a ma chambre
ou ie gisoye 
si ieut a moy a force. 
Et quant il eut ce fait 
si ne me daigna puis a femme prendre. 
ains fist querre deux iournees lyons 
et me fist mectre en celle caue
ou uous me trouuastes 
et dist 
que en uengement de son frere nistroye ie iamais de leans 
iucquez a ce que ung seul cheualier men gecteroit par sa prouesce. 
Et ainsi le fist iurer a tous ceulx de ce chastel 
que silz mouroient auant moy 
qu ilz ne men osteroient autrement. 
si ay demoure en tel douleur pres de xii. ans 
que oncquez ne mangeay que pain et eaue. 
Si uous ay ores comte la maniere 
pour quoy ie fu mist la 
ou uous mauez trouue 
Or me dictes sil uous plaist 
qui uous estes et
comment uous auez nom. 
Car moult le desire a sauoir. 
Et il dit 
qu il a nom hector 
et est de la maison du roy artus et compaing de la table ronde 
Or cuide ie bien
quant uous estes de la maison du roy artus 
que uous me direz nouuelles dung cheualier 
qui aussi en est. 
Comment a il nom fait hector. Il a nom fait elle messire lancelot du lac par soy fait il de luy 
ne uous puis ie mie assigner 
car acourt nen sceit len riens 
ains sommes meuz .xiii. cheualiers 
qui iamais nenterrons en la court. 
iucqua ce que nous saichons urayement 
sil est mort ou uif. Beau sire fait elle. 
et ou est il doncquez.
Et il luy comte les nouueles tout ainsi 
comme la royne les auoit dictes a court. 
Et quant elle le sceit 
si si pasme.
et dist : haa lasse 
quil dommage 
sil est mort iamais si preudomme ne mourra 
Lors commence a faire trop grant deul 
Et hector luy demande 
de quoy elle le cognoissoit. Sire fait elle ie ne le cognoys mie de ueue. 
car onc 
puis qu il eut deux moys passez 
ne le uy ie. 
et si est il mon cousin germain. 
mais len men a puis tant comte en la prison 
ou iestoye 
que ie scauoye bien 
quil estoit uif. 
Et pour la grant prouesce 
que len mauoit dicte. ie lamoye plus que tous les gens du monde. 
Comment le uous dist en fait hector. 
on ne pouoit parler a uous sinon par les trous. 
si pouoit on bien fait elle. 
Car il y auoit une autre entree 
par ou uenoyent ceulx
qui maportoyent a manger. 
Et comment estoit il uostre cousin fait hector.
Par foy fait elle. ma dame ma mere fu seur germaine du roy ban son pere. 
si la maria le roy en ceste terre.
mais elle ne uesqui pas longuement. 
Car elle mourut dedans les deux premiers ans 
quelle y uint. 
si que ie nauoye 
que demy an
quant elli trepassa de ce siecle. 
Apres sa mort ne uesqui pas mon pere ung an. 
et par ce perdy ie toute ma terre fors ce chastel. 
si feussi assez haulte dame 
si mon pere uesquist.
Mais il mouru 
si tost 
que puis en ay este poure et desheritee. 
Moult furent la nuyt grant ioye tous ceulx du chastel. et moult y eut grant luminaire par toute la uille. 
et hector dist
que pour amour de messire lancelot. le pouoit elle par tout prendre comme son cheualier. 
Et elle len mercie moult. 
Celle nuyt fut hector bien herbrege 
et aise de toutes les choses 
que len cuidoit 
qui luy feussent bonnes 
Et au matin si tost 
que le iour apparu se leua 
et uesty ses armes 
apres ce quil eut ouy messe
puis se party de leans 
si se mist en son chemin 
sicomme le iour deuant. 
Mais a tant laisse ores le comte a parler de luy 
et retourne a messire yuain. 
Or dit li comte 
que
quant messire yuain 
se fu party de ses compaignons 
quil erra quatre iours entiers 
sans auanture trouuer 
que len doye raconter Au quint iour luy adiunt endroit prime 
qu il uint uers la fourest. 
et il eut ouste sen heaume pour le chault 
qui ia estoit encommance. 
Et
lors encontra une damoisele 
qui cheuanchoit toute seule ung palefroy pommele. 
Et il la salue 
quant il laprouche. 
et il aussi lie. 
mais si tost 
quil laparceoit 
si commence a soubzrire. 
si se pense bien 
quelle ne rit pas pour neant. 
si luy dist damoisele. par la chose
que uous plus amez dictes moy 
pour quoy uous riez 
se uous le pouez dire. Ie le uous diray fait elle 
se uous me donnez ung don 
qui pou uous greuera. 
Certes fait il ie le uous donneray 
Et ie uous diray fait elle 
ce 
que uous me demandez. Il est uoir 
que ie passoye nagueres par deuant ung paueillon
qui est la pres a lentree dune fourest. 
si y auoit dedans ung cheualier samye. 
et ie marrestay. si our 
que la damoisele luy demanda 
combien il feroit en ung iour pour lie. 
Et il dist
quil ne passeroit plus de cheualier par deuant le paueillon 
dont il ne donnast le cheual. 
et elle dist 
que ce uouloit elle bien.
Et ainsi que ie trepassoye oultre il sailly auant. 
et me ueust tollir mon cheual. 
et tollu me leust. 
se la damoistle ne luy eust commande 
qu il le me rendist. 
Et quant ie men party si deis au cheualier 
qui a temps y pourroit uenir 
quon le feroit bien manteur de sa uentance. 
et il me deist 
que ien feisse tout mon pouoir. 
Et ie deis 
que si feroye ie. 
si men party atout. 
Et quant ie uous cogneu 
si commencay a me soubzrire. 
par ce que ie scauoye bien 
que uous len pourriez faire mensonger 
se uous uouliez. 
Si auez ores ouy 
pour quoy ie rioye.
Et scauez uous fait elle 
quel don ie uous demande. 
Nennil fait il. Ie ueil fait elle 
que uous me donnez son cheual 
pour amour de ce 
qu il me uouloit tollir le mien. 
Et il dit 
quil en fera tout son pouoir. 
Donc retourneray ie fait elle
et uous menneray la 
ou est le cheualier 
Lors retourne la damoisele.
et messire yuain dist damoisele scauez uous 
qui ie suys. 
Ouil fait elle uous estes messire yuain le filz au roy urien. 
et il sen rit. 
Et sen uont ainsi parlant 
tant quilz uiennent pres dune fourest. 
Et la damoisele luy monstre le paueillon la 
ou est le cheualier. 
Et il met a donc son heaume en sa teste et embrace lescu 
et esloigne le glayue 
et sen uient celle part. et le cheualier sault hors du paueillon 
tantost 
quil louy uenir. 
et monte a son destrier 
et prent son estu et son glayue 
et il fu bien arme de toutes armes. 
si dist a messire yuain de si loing 
comme il le peut ouyr. Sire cheualier il uous en conuient aller a pie. 
Car mamye urult uostre cheual. Beau sire fait messire yuain 
si uous uoulez 
quelle ait le mien. 
donc conuient il
que iaye le uostre. 
car a pie ne men iroye ie pas. Il le uous conuient faire fait il 
ou ie me combatray a uous. 
et lors ie lauray. 
et si ne uous en scaura mamye nul gre. 
par foy fait le cheualier de son preu et du uostre me passeroye ie bien 
auant 
que faire chose 
qui a honte me tournast. 
et si me deuroit len moult tenir a foul
si ie uous donnoye mon cheual 
pour aller a pie. 
Si ne feriez pas sage 
se uous le cuidiez. 
uous nen ferez rien pour moy fait le cheualier. 
Certes non fait messire yuain. 
Or en estes uous donc a la bataille fait il 
puis que autrement ne puet estre Tout ce ueuil ie bien fait messire yuain. 
Lors sesloigne lun de lautre plus dung arpent 
et sentreuiennent si tost que les cheuaux peuent aler. Le cheualier furt messire yuain 
si quil luy perce et fend lescu. 
mais le haubert est si fort 
quil nen rompt nulle maille. 
Et la lance uole en pieces 
car de grant uertu estoit empainte. 
Et messire yuain 
qui porta ung pou sa lance bas le fiert si fort 
quil luy mect la lance 
ou senestre couste. Il lempaint bien comme cil 
qui auoit assez uertu et force. 
puis le porte du cheual a terre 
et trait son glayue a luy 
qui encor nestoit pas brise. 
et gecte les mains es resnes de cheual
si le prent 
et le donne a la damoisele. Damoisele fait il tenez. 
si seray quicte uers uous. 
Certes sire fait elle. il est bien uerite. 
or uous commande ie a dieu fait il. 
Si sen uait maintenant 
et laisse celle du paueillon 
qui fait trop grant deul de son amy 
qui est naure 
et cuide bien 
quil se meure.
et messire yuain est entre en son chemin. 
si cheuauche iucqua uespres.
et lors est yssu de la fourest 
qui luy auoit dure des aumatin 
iucqua celle heure. 
Et quant il uient a lissue 
si encontre une damoisele 
qui faisoit le plus grant deul du monde. 
et messire yuain la saluee 
et luy demande 
pour quoy elle pleure. Sire fait elle 
par ce 
que i ay trop grant deul. 
Car mon amy mauoit baille a garder le plus bel espreuier du monde. 
Et quil amoit le plus. 
si lemportoye a nostre maison 
qui est assez pres de cy. 
Et ainsi que ie passoye par deuant une loge galesche.
si en sailly hors ung cheualier 
qui le ma tollu. et mon amy men occira 
ce scaye ie bien. 
Car il cuidera mieulx 
que ie laye donne 
que quil mait este tollu. 
et par ce fare ie tel deul. Damoisele fait messire yuain 
ne uous en dementez plus
mais retournez 
et me monstrez celuy 
qui a uostre oisel. 
Car ie uous prometz 
quil le uous rendra 
ou ie seray tel conree 
que ie ne pourray aider ne moy ne autruy. 
Haa sire fait elle de dieu soyes uous beneist. 
Adonc retourne la pucele 
et mainne messire yuain tout le chemin 
quelle estoit uenue 
tant quil uiennent en une ualee. 
Et lors luy monstra ung pou ensus du chemin la loge
dont estoit issu le cheualier 
du quel elle se plaint. 
uenez fait il auant seurement. 
et se uous ueez lespreuier 
si le prenez ne ia pour nul ne laissez. 
car ie uous creance 
qui ie le garantiray a mon pouoir encontre ceulx 
qui le uoudront contredire. 
Et si lespreuier ny est 
si me monstrez le cheualier 
qui le uous a tollu. 
et ie le uous feray amander a uostre uouloir. Sire fait elle grant mercy 
mais iameroye trop mieulx 
que uous le me peussez rendre en paix. 
Par dieu fait il 
si ie ne le puis auoir par debonairete ie lauray par force 
Lors sont uenuz a la loge 
si entre messire yuain tout le premier dedans et la damoisele apres. 
Et messire yuain ne salue nul de ceulx 
qui sont leans
ains dist si hault 
que tous le peuent ouyr. Damoisele uenez auant
et si prenez uostre espreuier 
si uous le pouez ueoir crans. 
Si lemportez a droit ainsi 
comme il uous fut tolu a tort. 
Sur fait elle uoulentiers. 
car aussi le uoy ie la. 
et elle uient a une perche 
ou il estoit. 
si deslie les getz et le ueult prendre. 
et le cheualier sault auant 
qui luy deist. fuiez damoisele ne le remuez. 
car par mon chief uous ue lemporterez point. 
Et de tant 
comme uous estes retournee uous auez du tout perdu 
uoz pas. 
car uous ne lemporterez 
ne en une main ne en lautre.
Et se uous uoulez oisel 
si en querez ung autre. 
car de cestuy 
ne uous deduirez uous iamais 
Laissez le sire cheualier fait messire yuain. 
car elle lemportera. 
Et se uous luy uoulez faire force uous en serez ia tart au repentir. 
Comment fait il. estes uous cy uenu 
pour la deffendre. 
Ce uerrez uous tantost fait messire yuain 
se uous luy tollez. 
Et il gecte tantost la main 
pour luy tollir.
Et messire yuain trait Iespee 
et dit 
quil luy coupera le braz
sil touche plus a lespreuier ne a la damoisele. 
Uoire fait il. par mon chief mal lauez dit 
lors court a son heaume et le mect en sa teste. 
Et il estoit moult bien arme de toute autre armeure Adonc sault a son destrier 
qui estoit tout prest.
et prent son escu et son glayue. 
et dist a messire yuain
quil se garde de luy. 
si laisse courre son glayue esloigne et messire yuain a luy. 
si sentredomnent si grans coups sur les escuz
quilz les font fendre et percer et desmailler les haubers 
si se mectent les glayues trenchans es chars nues. 
et sentrehurtent de corps de uisages et descuz 
si se portent a terre tous enferrez 
Et messire yuain est naure on couste destre. 
Et le cheualier fu feru par le corps si fort 
quil na piussancce de soy releuer de la
ou il gist. 
Et messire yuain sadrece o tout le troncon 
quil a si trait lespee et sapareille dassaillir le cheualier 
qui luy a donne le meilleur cop. 
quil receust pieca. 
Et il cuide trouuer celuy tout prest de deffendre. 
si uoit 
quil ne se remue. 
et lors luy court sus 
si luy arache le heaume de la teste. 
et dit 
quil luy coupera le chief sans arrester. 
sil ne se tient pour outre. 
Et cil parle a moult grant peine 
qui moult estoit blecie. 
Si crie mercy. 
haa franc cheualier ne moccis pas. 
mais laisse moy uiure 
iucqua ce que iaye receu mon 
car ie scay bien
que ie suys naure a mort. 
si te pry pour dieu 
que tu aillez 
cy pris dessus ce tertre querre ung saint hermite 
qui y maint. 
et luy fays aporter corpus dm̃. 
et il dit 
que
si fera il moult uoulentiers 
si commande a la damoiselle 
quelle sen aille 
et elle le fait. 
mais elle fait assez plus grant deul que deuant. 
car elle uoit ores ung cheualier occis et lautre naure.
et pour si peu de chose comme pour ung oisel. 
Et messire yuain uait querre lermite 
et luy amaine sicomme le cheualier luy a dit. 
Et quant il fu uenu 
si trouuerent ilec ung escuier et une damoisele 
qui estoit amye au cheualier 
et faisoit le plus grant deul du monde. 
Et quant le cheualier fu confes 
et il eut receu son sauueur 
si le coucha len en la loge. 
et messire yuain sen ua auec lermite. 
et emmaine son destrier par les resnes.
Car a cheual nalast il mie aupres dung si hault saintuaire 
comme nostre sauueur. 
Quant il fu uenu a lermitage 
que len appelloit lermitage du mont 
si desarmerent messire yuain troys freres 
qui y estoient et il y en auoit ung 
qui moult sauoit de guerir playes si sentremist de messire yuain 
et sen prent garde. 
et luy osta le troncon 
qu il auoit ou couste 
et lestancha de seigner. 
Et pour celle playe demoura leans messire yuain .xx. iours 
auant quil peust aiseement cheuaucher. 
Mais ores se taist le comte de luy 
et parle de mordret le plus ienne frere de messire gauuain.