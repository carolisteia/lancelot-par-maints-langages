Or dit li contes 
que tant demora Lanceloz la ou la vielle l’ot mené 
qu’il ot passé. VI. semainnes 
et lors se santi sains et haitiés et desirranz de porter armes. 
Toz ne fust il mie encor bien gariz, 
se li anuioit li repos, 
por ce qu’il avoit trop longuement geu, 
ce li ert avis. 
Et il se part de laienz 
et les conmande toz a Deu et la vielle li ot aprestees unes armes bonnes et beles et un escu tout nuef; 
si se mist en son chemin 
et acueilli sa voie aprés la vielle.
Quant il ot chevauchié dusqu’a midi, 
si ataint I. damoisele a l’entree d’une forest 
qui chevauchoit I. petit palefroi noir 
et pensoit moult durement,
et bien paroit a ses iauz 
qu’ele avoit rouges et anflez 
qu’ele eust ploré. Il la salue 
quant il l’aproche, 
et ele lui ausi. « Damoisele, fait il vos me samblez moult couroucie 
et je savroie volentiers l’achoison de vostre courouz. 
Et bien sachiez 
que j'i metroie volentiers tout le bon conseil 
que je porroie — 
Certes, fait ele, il n’a home el monde fors Deu 
qui consoil i poïst metre, 
car de ce 
dont je cuit estre couroucie sont C. mile autre couroucie,
ne ce n’est? mie chose 
ou je perde seulement, 
mais tuit li povre gentil home del monde 
et tuit li riche de la Grant Bretaingne et d’autres terres. — Enon Dieu, damoisele, faît Lanceloz 
dont n’est a il mie merveille, 
se vos en estes couroucie 
et je vos pri 
que vos me diez 
que ce est, 
car puis que toutes genz le sevent, vos le poez bien dire, 
ce m’est' avis. 
sanz meffait. — Sire, fait ele, jel vos dirai 
puis que vos avez tel talant del savoir 
et si me merellie mouit 
que vos nei savez, 
car toz li mondes le set ja. 
Voirs est, fait ele,
que mes couroz est de Jl. jor a force et d’un prodome
qui bien men venjast, 
s’il fust vis dusqu’a ore. 
Mais il est morz 
et si vos dirai ot prise ma seror a force ne randre ne la me voloit 
por proiere ne por donner, 
que ge m’esmui a aler a la cort le roi Artus 
por faire ma clamor de ce 
que li chevaliers m’avoit fait sanz raison. 
Et quant je i fui venue n’a mie encor IIl. jorz, 
si ne trouvai
qui me respondist de riens, 
car tuit antandoient a plourer et a duel faire. 
Et quant je vi ce, 
si fui toute esbahie, 
si priai a J. escuier 
que il me deist 
por quoi il faisoient tel duel 
et il me dist 
que c’estoit por Lancelot de Lac
qui morz estoit. 
Et quant je vi 
que je n’i porroie riens faire de ma besoingne, 
si me parti ier matin dolante et couroucie de la mort au bon chevalier 
dont touz li mons avra soufraite,
car jamais ne sera hom 
qui ait tel pitié de povre damoisele
com il avoit. 
Si sui trop irie 
que je n’avrai jamais 
qui me face droit de tort 
que l’an m’a fait, 
si ne finai puis de plorer por la grant pitié 
que j’ai del prodome et por la perte 
que je i ai b; 
car se il fust vis 
et il seust le grant tort 
que l’an m’a fait, il m’an queist la venjance, 
que j’en fusse liee touz les jorz de ma vie. 
Et ce est ce 
por quoi je ai hui tant Ploré. » 
Quant Lanceloz antant que la roine est si malade. si est moult a malaise 
et s’il poist retorner a cort sanz cele en cui besoingne il ert entrez, il i retornast 
por mestre la roine a aise, 
car bien pense 
que cele maladie 
que ele a n’est ? se por lui a non. 
Lors dist a la pueele
qui la novele li avoit contee : « Damoisele, 
se vos me volez faire I. message, je metroie painne en vostre suer delivrer. »
Et ele dist 
qu’il n’est si estrange leu 
ou ele n’alast par couvant 
que sa suer fust delivree. « Dites moi, fait il, 
quel part li ehevaliers est 
et je i irai. — I est, fait ele, pres de ci. — 
Or alez 
dont, fait il, 
et je vos suirrai. » 
Et ele ist fors del grant chemin, 
si entre en I. petit chemin a destre, 
et Lanceloz et la vielle chevauchent aprés tant 
qu’il ont bien alé la monte de Il. liues anglesches.
Lors voient desouz aux une petite valee 
ou il avoit une tor fort et haute. 
Et la damoisele apele Lancelot 
et li dist: « Sire, en cele tor la est ma seror, 
se vos i volez aler, et li chevaliers 
dont je vos ai conté. — Vos vanrez, fait il, o moi 
et le me monssanté. » 
Et ele dist
qu’ele doute moult le chevalier ; 
et Lanceloz l’an aseure 
et dit
qu’il la garantira contre touz ceus 
qui riens li demanderont. « Sire, fait ele, 
donc irai ge ou vos. » 
Einsi vont parlant dusqu’a la porte 
et huchent 
et crient i tant a 
que l’an lor ouvre 
et il entrent enz a cheval 
et viennent en la sale
qui par terre estoit; 
si trouverent le chevalier 
qui gisoit malades des plaies 
que l’an li avoit faites 
et la pucele 
qui sa seror aloit querant 
se seoit sor une couche. 
Quant Lanceloz fu laienz, 
si dist a cele 
por cui il estoit venuz : « Veez vos, fait il, vostre suer? — 
Oil, fait ele, c’est ele 
qui la se siet. » 
Et il la prant par la main 
et il li baille 
et li dist: « Tenez la, damoisele, 
et si la menez la 
ou il vos plaira, 
car ja ne trouverez home si hardi 
qui por. lui vos arest tant 
com je soie o vous. — Sire, fait ele, grant merciz 
et je ne vos demant plus fors 
que vos me conduiez a sauveté, 
car bien vos estes aquitez de ce 
que vos m’avez promis. — Alez vos an, fait il, seurement, 
car je vos conjal duirai la 
ou vos voudrez. » 
Et il prant la damoisele 
et la monte devant soi; 
et quant li chevaliers malades voit 
qu’il l’amporte, 
si est moult dolanz de ce 
qu’il ne se puet lever, 
car s’il fust en son droit pooir, il ne l’anmenast mie sanz contredit. 
Lors dist a Lancelot: « 
Biau sire, vos me faites desraison, 
qui ainsi enmenez ma damoisele, 
se n’i avez nul droit. 
Certes se je fusse sains et haîtiez, vos n’en menissiez point. 
Et bien sachiez, 
se j’en puis venir en leu, vos ne feistes onques choses 
dont vos tant vos repantissiez 
comme vos feroiz de ceste. — 
Blau sire. fait Lanceloz, vos preistes la damoisele a force
et estre son gré, 
et ausi conme vos a tort l’en amenastes,
ausi l’anmenrai je a droit. 
Et se vos cuidiez 
que je vos face vilonnie, 
si en querez vostre droit, 
quant vos porroiz. — 
Si m’aïst Diex, fait il, 
si ferai je, aseur en soiez. » 
Atant s’em part Lanceloz de laienz; 
et quant il furent. I. poi esloingnié, il demande a la damoisele 
qu’il portoit 
qui avoit si le chevalier navré. « Sire, fait ele je le vos dirai. 
Quant il m’ot prise a force, 
si com ma suer set bien, 
si m’anmenoit par cest chemin 
et je plouroie moult durement et tant que nos encontrasmes II. chevaliers de cest païs 
a cui il prist pitié de moisi
qu’il se pristrent a lui 
et li firent les plaies 
dont il gist; 
mais il se desfandi si bien 
qu’il les occist enI., 
puis m’anmena a quelque poinne 
ainsi navrez 
com il estoit dusque la ou vos me trovastes. 
Et quant il fu descenduz, il se trova si malades 
qu’il cuida bien illuec morir: 
si se fist couchier a grant besoing, 
si ne dist puis gaires mot fors tant com il parla ore a vos, 
quant il vit 
que vos m’anmeniez. 
Si m’en est bien avenu 
qu’il ne me fist nule chose 
qui me despleust. »
Et quant sa suer ot ce, 
si est tant liee que nule plus. Tant ont alé 
qu’il vindrent a l’entree d’un boscheel 
si troverent une maison haute, close de trilleiz et de fossez. 
Et les damoiseles descendent 
et dient a Lancelot 
qu’il descende, 
mes il dist 
que no fera, 
car il a trop a aler. « Sire, font eles, 
si feroiz 
por desjeuner vos I. poi, 
car nos savons bien 
que vos ne manjastes hui.» 
Et il descent et la vielle. 
Et quant il ont mangié et beu Lanceioz dist a la damoisele 
qu’il avoit au matin encontree: « Damoisele, 
ai je fait ce 
que je vos promis ? : — Sire, fait ele, or̈l, Deu merci et la vostre. — 
Or vos pri je donc 
por vostre preu et pour le servise 
que je vos ai fait 
que vos ailliez a la cort le roi Artus 
et dites la roine et a touz cels 
que vos troverez 
que bien sachent il 
que Lanceloz del Lac n’est? mie morz, 
ainz est sains et hetiez 
et que vos beustes et menjastes avec I. chevalier 
qui avoit ersoir mengié avec lui 
et geu en I. lit. — Sire, fet ele, je n’en serai mie creue, 
se je n’an sui plus certainne. — Je vos di, fait il, seurement
qu’il est sains et haitiez 
et bien em poez aseurer ma dame la roine. — Enon Deu, fait la damoisele, 
dont sai je bien
que je ne puis faillir a estre riche dame et puissanz, 
si tost com je avrai ceste nouvele contee a cort, 
car je ne dout pas 
que li rois ne me doinst chastel ou cité, 
se je 
avant li puis conter ceste nouvele 
que autres. » 
Et il dist 
que ce li plest moult. 
Atant s’em part Lanceloz des damoiseles
et monte en son cheval; 
si s’an vont entre lui et la vielle 
et errerent dusqu’au soir 
qu’il vindrent a une blanche abaie de nonains. 
Et la damoisele se part de sa seror. 
si fost comme Lanceloz s’en fu alez 
et chevauche vers Camaalot lie et joieuse. 
Si i vint l’andemain a ore de vespres 
et li rois n’iert pas en la sale en cele ore, 
ainz ert en I. prael 
qui ert desouz la tor 
et o lui estoient plusor des barons. 
Et ele descent 
et baille son cheval a garder a I. garçon, 
puis demande le roi et la roine 
et l’an li dist 
que li rois ert en son prael 
et la roine en sa chambre, 
et troeve la roine 
qui moult estoit pensive por Lancelot 
dont ele ne savoit ne vent ne voie. 
Et quant ele la connoist, 
si s’agenoille devant li 
et li dist: « Dame, je vos aport nouveles de Lancelot 
qui est sains « Bele douce amie, 
conment le savez vos ? — Je le vos conment li ehevaliers 
qui avoit sa seror randue li avoit celot. 
Et la roine li demande 
s’ele avoit veu le chevalier nostre ostel. — 
De quel façon ert il ? fait la roine. 
et ert un poi brunez. » 
Si l’an dist tant que? la roine 
Lors est si liée 
qu’il n’a home el monde
qui fait si grant joie 
que la damoisele s’en merveille toute part,
car onques damoisele ne fist si grant joie mon 
Et venez tost a lui: oir moult me tarde 
qu’il sache de fait dire ce
qu’ele li avoit conté. 
Et quant li rois l’oit, « 
Vos m’avez fait merveilles lié de ce 
que vos m’avez dit: 
si vos an doing en guerredon celui de mes chastiax et haitiez. » La roine tressaut toute joieuse, 
si li dist: dirai moult bien 
», fait ele.
Lors li conta la damoisele dit i 
que la nuit devant avoit beu et mangié avec Landesarmé. « Dame, fait ele, oîl, 
car il menja ersoir en — Dame. il ert I. des plus biaux chevaliers del monde set bien 
que ce est Lanceloz. » conter le vos poïst, 
si cort a la damoisele au col, 
si li et li dist la roine : « Damoisele, 
buer venistes ceste signor 
comme vos li ferez, 
si tost com il vos orra parler. vos ceste nouvele. » 
Lors l’amoinne devant le roi 
et li si est merveilles liez
et dist oiant toz ses barons: 
qui mielz vos plaira. » 
Et cele l’an chiet as piez 
et li am baise le soler. 
Ele li demande le chastel de Louezeph, 
por ce que nee en avoit esté 
et li rois li donne tot erramment. 
Lors conmance par laienz la joie si grant 
que l’an n’i orst pas Deu tonant; 
si semont li uns l’autre d’estre joianz et liez; 
mais sor touz et sor toutes est la roine joieuse 
et lie, 
si garist de sa maladie de jor en jor 
et revient en sa grant biauté 
si
que, 
s’ele ot onques esté liee et joiant, or est plus; 
si rit 
et joue o les chevaliers ne n’antant mes fors a prier Dieu 
qu’i garde celui de mescheance 
por qui ele a tant maux sofferz. 
Si let ore li contes a parler de lui et de la roine 
et retorne a Lancelot del Lac. 
Or dit li contes
que quant Lanceloz 
se fu partiz de la blanche abaie 
ou il out la nuit geu 
que il ot la damoisele envoié a cort,
qu’il chevaucha liez et joianz por les noveles 
qu’il avoit anvoies a sa dame la roine, 
car bien savoit 
qu’ele en seroit liee ;
si demande a a la vielle 
ou ele le voldra mener. « Sire, faît ele, ja ne le savrez devant 
que vos i soiez.»
Et il en lait atant la parole. 
Si ont tant chevauchié 
qu’il vindrent en une praerie grant et bele 
et il faisoit moult grant chaut, 
si conme a feste saint Jehan. 
Si ont illuec trouvé desouz l’ombre de JI. sicamors I. fontainne bele et clere 
ou il avoit II. chevaliers et II. damoiseles 
qui orent fait estandre J. blanche touaille sor l’erbe 
et manjoient illuec moult anvoisiement. 
Et quant il voient Lancelot,
si se lievent encontre lui 
et dient 
que bien soit il venuz;
si le font descendre por mengier; 
et quant il ot son hiaume osté, 
si leve ses mains 
et s’asiet; 
et il ot eu chaut
et fu vermauz a desmesure et fu de toutes 
Et por la grant biauté 
de lui le conmança a resgarder encore bonne pucele et estoit si bele de cors et de si puissant 
que volentiers ne la preist por sa biauté; 
amé par amors 
ne onques n’avoit veu ne roi ne garde Lancelot tout adés 
tant 
com il menja et vit sa poïst 
faire,car onques mais a son esciant dame ne samblent Il. cleres esmeraudes 
et voit son front bel et d’or 
et voit an lui tant de biauté 
qu’ele ne cuidoit pas Amors si tranchanment
qu’ele tressaut toute 
et li chemorne 
que merveille li samble ; 
si li demande 
que ele se Dieu plest. resgarde la fontainne et la voit si bele 
qu’il d’or 
qui devant lui estoit, 
si l’amplist de la fontainne, biautez si garniz 
que nus ne poïst estre si biaux. l’une des damoiseles 
qui estoit suer au chevalier et fu facon 
que an tout le païs n’avoit si bele ne chevalier 
mais ele n’avoit talant de nul pranre, 
car onques n’avoit conte ne chevalier 
qu’ele daingnast amer. 
Et ele resbouche vermeille; 
si en a tel anvie 
qu’ele ne set 
qu’ele damoisele ne vit si bel. 
Ele resgarde ses ieulz 
qui li sa cheveleure crespe 
et sore 
dont li chevoux sambloient 
qu’en paradis eust nul si bel ange, 
Maintenant la fiert valiers ses freres la resgarde, 
si la voit si pale et si a 
et ele dist
que ele est malade, 
mais ele garra bien, 
Et Lanceloz 
qui ot eu chaut a chevauchier l’am prant grant talant de boivre; 
si prant I. coupe 
si la boit toute plainne 
et la troeve bonne et froide, 
si li fu avis, a ce qu’il avoit grant chaut; 
si am but outre mesure, 
por ce que il cuida bien faire si
que, ançois 
que il partist de la table, fu si malades 
qu’il cuida bien morir. 
Et il se pasme de la grant angoisse 
que il sant au cuer 
et gist grant piece comme morz. 
Et quant il puet parler 
et li cuers li revient, 
si dist: « 
Ha, dame, 
or morrai je sanz vos. 
Moult me samblast ceste mort debonnaire,
se je moreusse entre voz braz. » 
Atant s’estant de l’angoisse 
qu’il sant, 
si li tornent andui li oil de la teste 
et gist em pasmoisons en autel manniere. 
com s’il fust morz. 
Quant la vielle le voit si destroit, 
si commance a crier: « Sainte Marie, aide! Morra donc ci en tel manniere li mieldres chevaliers del monde? —
Ha, dame, fait li chevaliers, 
qui est il donques ? 
Dites le nos. — 
Ja est ce mes sires Lanceloz del Lac, li mieldres chevaliers del monde 
que l’an saiche. 
Mais a por Dieu metez i conseil, 
se vos le savez, 
car je cuit 
que ceste fontainne 
dont il a beu soit envenimee. 
S'i moroit en tel maniere, touz li mondes ne me garantiroit 
que je ne m’oceise, 
car jamais la perte de lui ne seroit restoree, 
se il muert. » 
Si com il parloient einsi, 
si voient de la fontainne issir Il. culuevres granz et hideuses et longues 
qui s’aloient entrechaçant. 
Et quant eles se sont grant piece entrechacies, 
si rantrent en la fontainne. l’unne aprés l’autre. « 
Ha, sire, fait la vielle, 
or poez bi ir 
que par cels II. bestes la est la fontainne envenimee 
dont cist gentilz hom est morz.»
Lors conmance a crier et a braire et a faire le grein r duel del monde. 
Et li chevaliers dit a sa suer: «
Ha, douce seror, lairez vos donc cest chevalier morir par vostre defaute ? Ja soliez vos plus savoir de la force des herbes 
que pucele 
qui soit ou monde, 
et d’anvenimement oster d’antre home ne cuit je pas 
qu’il ait si sachanti el monde. En non Dieu, 
onques mes ne vos vi si lente d’aidier 
a nul gentil home 
come hore. — 
Par Dieu, sire, fait ele, je estoie si esbahie 
que je ne cuidoie pas 
que mes sans li eust mestier. 
spuis que je voi 
que li besoing ? est venu je ferai mon pooir de lui aidier. 
Lors vait par la praerie et quelt herbes teles
come ele cuide bonnes a venin oster, 
puis revient 
et les trible au pont de l’espee Lancelot en la coupe meismes 
qu’il ot beu
et met avec triacle, 
puis li oevre la bouche 
et l’an met anz I. petit. 
Et il les boit, 
si com il puet; 
mais il estoit ja si anflez 
que ses jambes n’estoient pas mains grosses
que J. home par mi le piz. 
Quant Lanceloz ot beu ce
que la damoisele li ot donné, 
si commance a enfler plus et plus et tant 
qu’il devint ausi gros com L. tonnel. 
Et la damoisele dist a son frere : « Sire, alez vos an poingnant
et aportez ou vos tant de robe 
com vos trouverez en ma chambre; 
si coucherons ici cel chevalier, 
car je cuit bien 
que qui orandroit l’amporteroit 
qu’il le couvandroit a morir.» 
Et li chevaliers saut sor son cheval 
et la damoisele li prie de tost revenir. 
Et il s’en vait 
tant 
com il puet del cheval traire, 
si ne demore gueres 
qu’il revient 
et fait aporter de robe I. roncin chargié et aporte en sa main une fiole 
que cele li ot conmandé a aporter. 
Et quant il est revenuz, 
si voit Lancelot tel atorné 
qu’il ne voit goute, 
car ja ert li venins si montez 
qu’il avoit le viaire tout enflé. 
Et la dame fist I. lit aporter, 
puis i couche Lancelot 
qu’ele ot fait desarmer, 
des lors qu’il conmança a enfler. 
Et quant il est couchiez, 
si giete sor lui toute la robe 
qu’ele avoit illuec 
si que I roncin fust toz chargiez de porter la robe 
qui sus lui estoit; 
puis conmande a aporter I. pavillon 
et le tait tandre sor aux por le chaut, 
que mal ne li feist. 
Et li chevaliers demande a sa seror 
s’ele cuide
que li chevaliers puist garir. « 
Si m’aïst Diex, fait ele, je ne vos en aseur pas, 
car j’ai paor 
que cil venins ne li soit montez sor le cuer, 
mes itant vos di je bien
que, 
se Diex donne 
qu’il en eschape sain et haitiez, 
encor ferra il maint bel cop d’espee et de la lance. » 
Einsi demorent devant Lancelot 
jusques aprés vespres, 
et cele l’ot moult bien couvert 
por suer a angoisse; 
et por la chalor 
qu’il soffroit li estoit il avis 
que pis li faisoit la chalor 
que li venins, 
mais il ne se pooit remuer 
ne dire mot: 
si fu si destroiz tout le jor 
qu’il sambloit mielz mort que vis, 
car toute l’angoisse 
que homme puet soîfrir soffroit il. 
Mes onques ne fu si atainz 
qu’il ne pansast plus a la roine que a soi, 
car il savoit bien 
que, ja si tost ne savroit sa mort, 
qu’ele morroit aprés lui; 
et ce ert la chose 
par quoi il ert Dlus dolanz;
si fu en tel dolor et en tel angoisse tote jor et tote la nuit, 
ne onques ne se torna 
ne ne dist mot ne ne fu descouverz, 
ainz sua touz jorz 
si c’onques ne fu tel merveille veue ; 
ne onques cil de laienz ne se couchierent, ainz furent adés devant lui, 
car la damoisele lor avoit deffandu 
qu’il ne le a remuassent. A l’andemain antor midi se commança Lanceloz a plaindre 
et dist: « 
Ha Diex, ceste grant chalor m’ocist! — Sire, ce dist la damoisele, 
encor le vos couvient a soffrir dusque a demain 
que vos serez sainz et haitiez. 
se Dieu plest. » 
Et il se test 
que plus ne parole 
et ele dist a son frere: « Sire, 
se cest chevalier pooie garir, 
ne m’an devroit il estre miens par raison ? , 
Et il dist: « 
Certes, oîl,
car nos savons bien, 
se il en eschape, 
que c’ert par vos. — Enon Dieu, fait ele, je vos aseur 
qu’il sera dedenz XV. jorz ausi sains et ausi hetiez 
com il onques fu plus, 
se Diex me donne santé. » 
Lors sont plus liez 
que il n’estoient devant; 
si font metre la table 
et manjuent. 
Et quant il ont mengié, 
si s’endorment devant Lancelot, 
car moult avoient veillié celui jor. Einsi sueffre cele nuit 
et l’andemain antor prime parla Lanceloz 
et dist: « Damoisele, vos m’ociez, 
qui tant me faites soffrir ceste chalor. — Voire, sire, fait ele, 
si vos em plaingniez vos, beneoiz soit ore Diex
qui le pooir vos en a donné! 
Car par mon chief, n’a encor gueres 
que je ne cuidoie mie 
que jamais issist parole de vostre bouche. » 
Lors oste III. coutes pointes 
qui sor lui estoient et III. couvertoirs gris, 
si troeve desanflé le vis et les membres.
Mais il li est si avenu 
qu’il ne li est remés cuir sor lui 
ne ongles en mains 
ne am piez 
que tuit ne li soient chaoit 
ne chevel en teste. 
Mais il se sent auques alegié de son mal, 
si commance. ses chevex a mestre en une boiste 
et a garder les bien, 
car il les voudra envoier a la roine 
por ce qu’ele croie mielz ceste aventure; 
et l’an fait son commandement. 
Lors le fist la damoisele I. poi mengier, 
si le resgarde moult volentiers, 
car tant li samble biaux 
qu’ele n’an cuide pas estre saoule de lui resgarder ; 
si s’en tient a fole et blasme moult durement 
et se claimme chaitive 
et dist: « Lasse, por quoi le resgart je si volentiers ? — 
Por ce qu’il est si biaux. — 
Et la biautez que me vaut, 
quant il ne m’en est de mielz ? — 
Si, fait ele, me vaut, 
car li resgarz am porte a mon cuer une si grant douçor et une si bonne esperance 
que de l’espoir seulement fusse je riche, 
se je ne cuidasse estre trop deceue. 
Mais nos veons trop sovant 
que les choses n’avandront ja 
si com les genz les espoirent 
et por ce ne me sai je afermer en l’esperance 
qui tel bien m’avoit faite. » 
Ensi despute la pucele a soi meismes, 
si opose et respont tant que Lanceloz ot mengié par loisir. 
Et lors conmande 
que l’an face I. lit, 
et cil si font. 
Et ele i couche Lancelot 
et le cuevre legierement por la chalor 
que mal ne li face, 
puis est devant lui 
tant qu’ele cuide 
qu’il soit endormiz. 
Et
quant ele a grant piece esté em pes 
et ele voit 
qu’il se dort, 
si fait touz les autres partir d’iluec, 
car ele ne velt mie 
qu’il soit esvilliez. 
Lors s’asiet devant lui toute seule, 
si commance a penser et a resgarder Lancelot, 
et quant ele se fu si grant piece tenue, 
si dist ausi conme fame couroucie : « Sire, mar vi vostre biauté 
por quoi je languis 
si que je n’en puis eschaper fors par la mort; 
ne ja force d’erbes ne de pierres precieuses ne m’an garantira, 
et si le puet l’an tenir a grant merveille; 
car je cuit 
que, 
se je bien voloie, 
que j’en porroie bien mon cuer retraire; 
mais li pensers seulement m’est si delitables et plesanz 
que nus autres ne me seroit; 
et neporquant cist pensers m’est venuz je ne sai donc, 
car onques n’avoie amé par amors, 
si m’en avoient requis maint haut home 
que je n’an daingnoie escouter. 
Et or vos aing si durement 
que ge n’am puis mon cuer oster, 
ainz me voil mielz morir 
que oster l’an. Onques mais damoisele n’ama tant 
et neporquant je vos ai tant servi 
que je ne cuit pas 
que vos m’osissiez veer vostre amor, 
se je la vos requeroie 
avant que je moreusse, 
se je a ce estoie venue.
Mais ja se Diex plaist n’i vandrai, 
ainz e vos lairai, 
car je sai bien 
que vos ne daingneriez amer 
si povre damoisele com je sui. » 
Einsi la damoisele le dist 
et desdit 
et lait a orandroit Lancelot 
et or en est fors, 
si fait mate chiere droit 
et puis rest i lie; 
si se rasiet 
et regarde celui
por cui amor ele ne puet durer, 
car ele l’aimme, voille ou non ; 
si est moult couroucie 
et maudit l’eure 
que cist pensers li vint 
dont ele se tient a fole. 
Si a tant esté devant lui 
qu’il s’esvilla, 
si la resgarda 
et vit 
qu’ele plouroit moult tandrement. 
Et il en est si dolanz 
qu’il tressaut touz de mautalant
et dist: « Damoisele, 
qui est tant hardiz 
que devant moi vos osast couroucier ? — Sire, fait ele, 
ne vos chaut, 
que je ne me plaing de celui, 
car nus ne me fait mal fors mes cuers 
qui n’a pas 
quanqu’il voudroit. » 
Et il en laist la parole atant, 
mais toutes voies il ne li est mie bel de ce 
qu’il la voit courroucie. 
Et ele essuie ses ieuz et se painne de faire. la plus bele chiere 
qu’ele puet. 
Lors entra laienz li chevaliers 
qui freres estoit a la damoisele, 
si demanda a Lancelot 
conment il ert 
et il dit: « Bien, Deu merci »,
car il sera par tans gariz, 
si com il cuide. Endementiers 
qu’il parloient einsi, vindrent a l’uis del pavillon Il. chevaliers armez 
et une damoisele avec aux 
et demanderent 
se l’an les porroit laienz herbergier, 
car bien en ert tans. 
Et li chevaliers saut avant et dist 
qu’il descendent, 
que bien soient il venu, 
car il seront bien herbergié, 
s’il estoient encore plus; 
si fait tandre. I. autre pavillon desouz les sicamors.
Et quant li dui chevalier sont descendu et la damoisele, et desarmé,
si s’asieent por aux reposer. 
Et li ostes lor demande 
dont il sont 
et il dient 
qu’il sont de la maison le roi Artu. « 
Et que alez vos, fait il, querant ? — Mon signor Lancelot del Lac », font il. 
Et quant cil l’antant, 
si ne lor volt pas enseingnier 
devant 
que il sache 
s’il voldra parler a aux, 
car en nule manniere il ne voudroit faire chose 
dont il se coureçast a son esciant. 
Et lors vient a lui la ou il gisoit, 
si li dist : « Sire, ceanz a Il. chevaliers
qui sont de la meson le roi Artus 
et vos vont querant,
si com il dient; 
si parleroient volentiers a vos 
s’il vos plaisoit.
Or me dites 
que je vos face, 
ou que je vos çoile
ou que je vos enseigne a — 
Or lor demandez, fait Lanceloz,
qui il sont 
et puis le me revenez dire, 
car tel pueent il estre 
que je parlerai volentiers a aux 
et tel pueent il estre 
que je ne voldroie en nule maniere 
qu’il me seussent en tel point 
conme je sui. » 
Et cil s’an revient a aux
et lor demande 
qui il sont, 
et li uns dist 
qu’il a non Boort et li autres Lyons 
et sont frere. 
Et il s’an revient maintenant 
et le dist a Lancelot : 
et quant il antant
que ce sont si cousin, il a trop grant joie 
et dist: « 
Ha, biax amis. faites les venir avant, 
car ce sont li II. home el monde 
que je plus aim. » 
Lors les moinne li chevaliers avant 
et Lanceloz les salue, 
si tost com il les voit venir. 
Et quant il le connoissent, 
si ont si grant joie
que nus nel vos porroit dire ; 
si l’acolent 
et baisent, mes il sont moult espoenté de ce 
qu’il le voient si deshaitié, si li demandent 
s’il em porra guerir 
et il dist: « 
Oïl, 
se Diex plaist.» 
Sì lor conte l’aventure 
come ele li ert avenue par l’eve 
qui ert envenimee 
si que a poi qu’il n’a esté morz,
et sanz faille le fust il, 
se ne fust la damoisele 
qui l’avoit gari de l’anvenimement. 
Si s’en conmancerent a saingnier, 
car de tele aventure 
n’avoient il onques mes or parler. « Sire, 
et de la cort, fait Lanceloz, savez vos nule nouvele ? — Sire, fait Boorz, il a VIlI. jorz 
que nos em partimes, 
si vos di por voir 
que nos laissames. le roi et les barons moult courouciez por vos; 
car il cuidoient 
que vos i fussiez morz 
et tote la corz en est si troublee 
qu’il n’i a celui 
qui ost rire ne jouer. » 
Et il resgarde tout entour lui, 
car il ne voloit 
que nus l’oïst 
;et quant il voit 
qu’il n’a laienz fors els IlI., 
si dist a Lancelot: « Sire, ma dame la reine sueffre grant duel por vos. » 
Lors li conte la vie 
qu’ele moinne 
et comment ele est acouchie au lit del duel 
que ele a 
et le duel 
qu’ele fist, 
quant ele se parti d’aux ;
puis li baille l’anel 
qu’ele li ot baillié 
por donner li, 
si tost com il a le verroit, 
et li dist ce 
qu’ele li ot conmandé. 
Lors prant Lancelot l’anel 
et le resgarde 
et connoist bien
que ce est il. 
Lors conmance a plorer trop durement 
et dist: « 
Biaux douz cousins, 
cestui conmandement ne porroie je faire, 
se je l’avoie juré, 
car je sui si malades 
que je ne porroie en nule manniere chevauchier. 
Et quant je serai gariz, 
si me couvenra il aler? en la besoingne a ceste dame 
ou je sui meuz; 
por ce couvendroit il, 
ou vos ou Lyon, 
que vos retornissiez a cort
et deissiez ma dame mon estre 
et li contissiez ceste aventure 
qui m’est ? avenue novelement, 
et ele vos en crera mielz 
que nus
qui aler i seust. 
Et 
por ce qu’ele soit de ceste aventure plus certainne 
qui avenue m’est novelement, li porterez vos les chevox de ma teste 
que j’ai fait mestre 
et estoier en une boiste por porter les li. » 
Cele nuit furent bien herbergié, 
car li chevaliers les aeisa de tout son pooir 
et l’andemain 
par matin prist Boort congié a Lancelot, 
car il ne pooit plus demorer; 
mais ainçois qu’il fust montez li dist: « Sire, je vos ai moult plus meffait
que vos ne cuidiez. — En coi ? fait Lanceloz. — Je le vos dirai, fait il. Vos souvient il de celui 
qui devant vos en voloit mener la roine 
et vos jostastes a lui et vos l’abatistes ? — 
Ofl, fait Lanceloz. — Sire, fait il, ce fui je 
qui mener l’en voloie 
et qui josta a vos. Mes bien sachiez 
que je ne vos connoissoie pas 
et d’itant 
com j’en fis, vos en cri ge merci. — 
Qu’est ce ? fait Lanceloz. Fustes vos ce ? Enon Deu trop grant outrage feistes, 
quant a si haute dame meistes main: 
si en eussiez bien deservi a perdre la vie; 
si vos desfan 
que jamés ne faciez tel outrage, 
car bien sachiez 
que je vos en seroie annemis mortex. » 
Et il li jure 
qu’il li couvenoit a faire maugré suen 
et li conte coment il l’avoit acreanté 
et il dist 
que jamés jor 
que il vive ne sera de riens contre sa volenté. 
Atant se part Boorz de laienz 
et les conmande. touz a Deu 
et s’en vait avec la damoisele 
qui l’anmoinne a la dame de Galvoie. 
Et Lyonel le convoit, 
puis s’an retorne a Lancelot, 
Et quant il le voit, 
si li dit 
qu’il li couvient aler a cort por sa dame conforter:
si fait ataindre la boiste 
ou li cheveil estoient, 
si li baille
et li dist 
que, 
si tost com il avra esté a cort,
qu’il reveingne a lui 
por savoir 
conment il amandera. 
Et Lions prant la boiste 
et la met en son sain 
et fait aporter ses armes; 
et quant il est montez, 
si se part de laienz et erre tant par ses jornees 
qu’il est venuz a cort entor hore de prime. 
Et li rois ert celui 
jor alez chacier et la roine estoit venue del moustier, 
si seoit a unes fenestres devers les loges 
et resgarde en mi la cort: 
si le connoist as armes.
Et or a ele moult grant joie, 
car ore set ele bien
qu’il li aporte noveles de celui 
qu’ele n’aimme mie moins de soi;
et ele entre en seschambres 
et fait fors aler ses damoiseles, 
car ele le velt faire estre laienz priveement. 
Quant Lions fu descenduz, 
si demanda 
ou il porroit trouver le roi 
et l’an li dist 
qu’il est em bois o grant compaingnie de gent. « 
Et ou por c]rai ge, fait il, trouver ma dame la roine ? — 
Par foi, font il, ele est orendroit entree en sa chambre. » Il s’adrece cele part 
et entre enz touz armez fors de son hiaume;
si la salue de par Lancelot. 
Et quant ele le voit, 
si li cort les braz tanduz au col 
et li dist 
que bien soit il venuz. « 
Et comment le fait Lanceloz ? fait ele. — Dame, fait il, bien, Deu merci, selonc les aventures 
qui li sont avenues 
puis que vos le veistes. — 
Coment ? fait ele. N’est i il sains et haitiez ? — Dame, fait il, nenil, pas si bien 
comme je volsisse. — 
Par foi, fait ele, vos dites merveilles, 
car ancore n’a il gueres 
que I. damoisele vint çaienz
qui nos dist 
qu’il ert sains et haitiez. 
Or si a puis esté malades? — Dame, fait il, voire, si durement 
qu’a poi qu’il n’a esté morz. » 
Lors li conte 
coment il ot esté envenimez
et par quele achoison 
et comment il fu si enflez 
que il cuida bien morir sanz confession; 
et morz fust il sanz faille, 
se ne fust une damoisele 
qui de lui se prist garde « 
et
tant s’an est, fait il, antremise 
qu’il est gariz del venin. »
Quant la roine oit ceste parole, 
si fu si esbahie 
qu’ele ne pot mot dire d’unne grant piece. « Dame, fait il, 
encor me merveil je plus, 
car tout le cuir l’en est chaüz 
et les ongles des mains? et les ongles des piez 
et tuit li cheveil. » 
Et ele se conmance a saingnier 
et il dist: « Dame,
por ce 
que vos creez mielz 
que ce soit voirs vos aport je ses chevox en I. boiste d’yvoire. — Voire, fait ele, ja Diex ne m’aïst 
se je ne vos en sai millor gré 
que
se vos m’eussiez donné C. mars d’or. » 
Lors le fait desarmer a II. escuiers ; 
et quant il est em pur le cors,
si oste la boiste de son saing 
et la baille a la roine 
et dist: « Dame, tenez, vez ci la boiste maintenant. » a 
Et quant ele voit les chevox, 
si les conmance a baisier et a mestre a ses ieuz et a faire ausi grant joie
come 
se ce fussent li cheveil d’aucun cors saint. Tout le jor demora laienz la roine avec Lyonnel; 
et quant vint devant souper, 
si vint I. escuiers a la roine 
et li dist: « Dame, mes sires ne revendra huimais, 
car il est remés el bois, 
si ne voloit mie 
que vos fussiez a malaise de lui 
et por ce vos mande il 
que vos soiez Eancetor liee et joieuse 
et que vos taingniez ausi grant cort 
com s’il i fust. » 
Et ele dist 
que si fera ele, 
puis dist a Lyon : « Biaux douz amis, 
quel conseil me donroiz vos ? — Dame, fait il, de quoi? — 
Certes, fait ele, je ai tel talant de veoir Lancelot 
c’onques ne desirrai riens tant a veoir. 
Se cuit bien 
que j’en morrai, 
se je nel voi par tans: 
si le voldroie veoir
et avoir en tel maniere, 
s’il pooit estre, 
que li roi ne li baron nel seussent fors moi et vos. — 
Par foi, fait il, je vos enseingnerai bien 
conment il vandra a vos 
si que nus nei savra fors nos Il. priveement. — 
Dites, fait ele, 
et je le ferai a vostre lox. — 
Par foi, fait Lion, li mielz 
que g’i voie 
si est 
que vos priez le roi 
qu’il face I. tornoiement crier as huitaves de la Magdelainne, 
si i asemblent les chevaliers de toutes parz, 
si n’i porra estre 
que il n’i viengne grant gent; 
et quant il seront assemblé 
et li tornoiz seroit pleniers, nos i vendrons en tel maniere. entre moi et lui 
que ja nus ne nos connoistra, 
et ainsi le porrez veoir et avoir.
Et por ce que l’an s’en aperçoive encore mains, vos pri je
que ja dedenz ce termine ne parlez 
que vos en aiez oi riens. — 
Par foi, fait ele, no ferai je. » 
Einsi s’acordent a une parole 
et jouent assez 
et gabent toute la nuit. L’andemain vint li rois del bois; 
et quant laroine le vit, 
se li ala a l’encontre 
et li dist 
que bien soit il venuz et il vet oir messe, 
Aprés disner, 
quant les tables furent levees, dist la roine au roi: « Sire, il me poise moult de mon signor Gauvain et de ses compaingnons 
qui ne sevent nouveles de Lancelot
qui avant ier nos furent aportees par la damoisele. — Par Dieu, fait il, je voudroie 
qu’il les seussent. — Je vos dirai, fait ele, 
que vos feroiz. Il a grant piece 
qu’an cest païs n’ot tornoiement: 
si en faites I. crier as huitaves de la Madelainne et soit feruz es prez de Kamaalot. 
Et je croi vraîement 
que, se Lanceloz en oit parler, 
qu’il i vandra 
et ausi feront tuit li autre 
qui en la queste sont entré. » 
Et li rois dist
qu’ele a bien dit, 
car se Diex li aist ausi en avoit il grant talant. 
Lors envoie par tout le païs 
et fait mander la nouvele dou tornoiement 
et a quel terme il sera et a quel leu. 
Et la roine vient a Lion 
et li dist: «
Or vos em poez bien aler 
quant il vos plaira, 
car j’ai moult bien fait ce 
que vos me deistes. 
Et saluez moi vostre cousin d’autant de saluz 
comme l’an porroit penser 
et li dites 
qu’il ne lait en nule manniere 
qu’il n’i viengne. » 
Et il dist
que si fera il bien, 
que ja n’an devra estre blasmez a ; 
si prant ses n part si saigement 
que nus nel connoist armes 
et s’é 
et erra 
tant 
qu’il vint la 
ou Lanceloz gisoit malades ; 
si avoit desouz les sicamors tanduz dusqu’a IIll. pavillons. 
Quant Lyon fu descenduz et desarmez, 
si vient a Lancelot 
et le troeve assez malade 
et li demande 
comment il li est. « 
Par foi, fait il, je ne garis mie bien, 
car la pucele 
qui de moi 
se prenoit garde est si malade. 
qu’ele ne leva del lit III. jorz a ; 
et par ce me vet il mauvesement. — Sire, fait il, 
ce poise moi moult, 
mes quant alnander ne le
puis, a soffrir le me couvient 
et atandre la volenté Dame Deu, » 
Lors li conte ce 
que la roine li mande 
et li tornoiemenz 
qui ert criez as huitaves de la Magdelainne, « 
et il couvient, fait il, a fine force 
que vos i soiez, 
car por vos seulement veoir l’a fait la roine crier. — 
Ha, Diex, fait il, 
por quoi l’a fait ma dame ? Ja sui je encore si malades 
que nus plus 
et li termes est si pres 
qu’il n’i a pas plus d’un mois: 
si ai moult grant paor 
que je n’i puisse venir. a tans, mesmement 
por la besoingne a ceste dame 
qu’il me couvient mener a chief, ançois 
que je puisse retorner. » 
Lors se commance a plaindre et a dolouser de sa maladie.
Et Lions vient a la damoisele 
qui gisoit en l’autre pavillon; 
et
quant ele le voit venir, 
si li est avis 
que ce soit Lanceloz, 
car il le resembloit mielz que nus autres, 
et s’il ne fust I. poi de lui mendres, 
a poinnes conneust l’an l’un de l’autre. 
Et quant ele le voit venir, 
si conmance a plorer trop durement 
et il li demande 
comment ele le fait; 
et cele 
qui tant est esprise d’amors 
que nule plus dist 
qu’ele se muert, «
si m’en poise, fait ele, plus por autre que por moi, 
car en ma mort perdra li mondes le mieldre chevalier 
qui vive, 
que je randisse sain et haitié, 
se je vesquisse longuement. — Damoisele, fait Lyons, 
conment vos avint cist maux ? — Sire, fait ele, je nel diroie 
ne a vos ne a autre, 
mais toutes voies dites a vostre signor 
qu’il s’ocist et autre por sa biauté, 
que mar fust il onques si biaux. » 
Lors conmance a faire trop grant duel 
et dist coiement au plus bas 
qu’ele puet: « Lasse, mar vi sa biauté 
que tant convoit !» Lyon antandi bien ceste parole et bien sot 
qu’ele volt dire, 
mais onques ne fist samblant 
qu’il l’eust oïe ; 
si li dist 
qu’il li dira bien ce 
qu’ele li mande ; 
si s’an voloit aler, 
quant ele le Tapeie er i’ uist : «Diaux biie, uitcs a vostre sengmor 
qu’il morra dedanz. VIIl. jorz, 
s’il ne prant autre conroi de soi 
et ce sera moult granz pechiez, 
se il par defaute se laisse morir. » 
Lors vient Lyonel a Lancelot 
et s’asiet devant lui 
et li dist commant il se sent. — 
Par foi, fait il, je sui moult malades,
si me samble 
que je ne faz se empirier non; 
si estoie je auques gariz, 
quant la pucele acoucha malade 
qui de moi se prenoit garde. » 
Et Lion li conte ce 
qu’ele li avoit dit
et il en devint touz esbahiz, 
car bien connoist la senefiance des paroles. 
Et Lion li dist: Sire, 
que vos vaut le celer? Vos poez morir ou vivre. 
se vos volez. Je sai bien 
que la pucele vos aimme 
tant com fame 
ama onques plus home et par vos est ele au lit : 
si sai bien 
qu’ele morra, 
se vos ne l’aseurez de vostre amor; 
et por ce vos lo je
que vos aiez conseil 
qu’ele soit sauvee de mort et vos d’autre part, 
ou autrement vos seroiz mort andui : 
si sera granz domages de lui, 
car trop est bonne pucele, 
et por vos qui estes li mieldres chevaliers del monde, — 
Certes, fait Lanceloz, il n’est i riens 
que je ne face, sauve l’onor ma dame, 
por sauver la vie a la damoisele, 
car trop est bele et sage 
et vaillant
et si le devroie faire par raison. 
car sanz faille ele m’a sauvé la vie 
et plus a fait por moi 
c’onques damoisele ne fist por home. 
Mais sus ceste chose 
qu’ele requiert a si grans desfans, 
car por nule mesestance 
qui a mon cors poïst avenir ne fausseroie je a ma dame de s’amor 
que je li ai promise.
Et 
por ce ne sai je 
que dire, 
car en nule maniere ne li m’a ele esté si loiaux et si voirdisanz 
que nule plus 
et 
por ce ne li mantirai je ja, 
se Diex plaist.
Or me dites, fait Lion, amez vos donc ma dame la roine mout? — 
Oîl, fait il, plus que moi meismes. — 
Donc ne feriez vos mie a vostre esciant chose 
qui li despleust ? — Non voir, fait il, je voldroie mielz estre occis. — 
Et est il riens, fait il, 
que vos ne feissiez 
por li garantir de mort? — 
Nenil voir, fait il. — 
Et se vos moriez par tele aventure, 
que cuideriez vos 
qu’ele feist ? — Je sai bien, fet il, 
qu’ele en morroit, 
car ele n’aimme mie moins moi 
que je faz li. — 
Donc vos monstre je, fait Lyons, 
par raison
que, 
se vos veez a ceste pucele vostre. amor, vos amez mielz la mort ma dame 
que sa vie, 
et si vos dirai comment. Vos veez bien 
que vos estes a la mort, 
se ceste pucele ne vos garantist 
ne ele ne vos em puet garir, 
se vos del mal 
qu’ele a ne la guerisiez, 
ne ele n’est i malade se par vos non. 
Einsi la poez vos garir et vos par li; 
et se vos ce ne volez faire, ele morra, 
dont ce sera li graindres domages 
qui onques avenist a vostre tans; 
et quant vos serez ore morz 
et par vostre mauvestié et ma dame la roine l’orra? dire, 
puis qu’ele vos aimme tant, je sai vraiement 
qu’ele en morra : 
et ainsi en occirrez vos III., vos et ma dame la roine et ceste damoisele, 
donc l’em porra bien dire apres vostre mort 
que vos avrez faite desloiauté, 
quar par vos seroit morte la plus bele dame del monde et la plus haute, 
et si ne l’avroit mie deservi, 
et la plus bele damoisele dou monde 
qui une foiz vos randi la vie: 
or li randriez tel guerredon 
que por la vie li randriez la mort. » 
Quant Lanceloz entant ceste parole, 
si n’an set que 
dire,car raisons et droiture l’en semont a faire la volenté a la damoisele. 
Si doute la mort 
dont il ne puet eschaper, 
ce set il bien, 
se cele ne l’an garist
qui por lui se muert. 
Et d’autre part 
se li ostroie s’amor, il a paor 
que la roine nel sache 
et 
por ce ne set il 
que faire, 
ou la damoisele amer 
ou veer li s’amor.
Lors dist a Lionnel tout em plorant: « Biaux douz amis, 
car me conseilliez 
que je porrai faire de ceste chose. — Sire. fait il, li consauz est touz pris. Il couvient 
que vos façoiz la volenté a ceste damoisele 
ou vos estes morz. — 
Ha, Diex, fait il, 
conment porra ce estre 
que je fauseroie amors envers ma dame ? — 
Mais conment porra ce estre, fait Lion, 
que vos façoiz chose 
qu’ele muire, 
qui ne l’a mie deservi, 
et ceste pucele 
que devriez garder en touz leus ocioiz ? 
Certes il n’est nus 
qui de traïson ne vos poïst apeler, 
se vos le faisiez. » 
Et il se test, 
car a ce ne set il 
que respondre »,
si ne dist mot, 
ainz plore moult tandrement 
et maudist l’eure 
que il fu nez, 
quant il est a ce menez 
qu’il li couvient faire autre chose que a son plaisir. 
Et quant il ot assez ploré, 
si dist a Lion: « Biaux amis, il est ansi 
que je sanz le congié ma dame n’an feroie riens 
ne por mort ne por vie : 
si couvient 
que vos mouvoiz sans plus atandre a aler a cort 
et contez a ma dame mon estre et li dites 
que je sui morz outreement, 
se je ne fas la volenté a une damoisele 
et li dites 
que, 
se il li plest, je morrai. — 
Par foi, fait Lions, je i alasse moult volentiers,
mes je vos voi si atorné 
que je ne croi pas 
que vos fussiez vis 
tant 
que je revenisse 
et por ce couvient il
que vos preingniez hatif conroi. » 
Atant s’em part Lyonnel del pavillon
et vient a la damoisele 
qui moult estoit deshetie 
et la salue de par Lancelot 
et li dist: « Damoisele, mes sires vos mande
que vos l’avez une foiz gari de mort, 
si vos en doit tel guerredon 
comme de randre la vie. 
Mais se vos de la maladie 
ou il est le poiez mestre fors, il vos promet 
que vos des ore mais poez faire de lui 
comme de vostre chevalier et de vostre ami, 
se il vos plaist.» 
Quant la pucele oit ceste parole, 
si est si liee 
qu’il li est bien avis 
qu’ele tiengne Deu entre ses mains, 
si li dist tout en soupirant: « Biaux sire, est ce donc voirs 
qu’il me mant cels nouveles ? — Damoisele, fet il, oïl. — 
Donc sui je, fait ele, bonne euree, 
car or avrai je 
quanque je desirrai onques en ma vie, ne des or 
mais ne me tandra maladie, 
car tout passe la joie 
qui au cuer me touche solement de l’oïr. » 
Lors se lieve en son seant 
et vest sa chemise 
et s’apareille au mielz
qu’ele puet 
et puis vient devant Lancelot si acesmee 
que moult ert bele a veoir. 
Et Lion fu ja montez sor son cheval tot desarmez fors de s’espee 
et ot robe de cendal, cote et mantel,
et entre en son chemin 
por aler a cort 
et s’an vient si grant oirre 
com il puet del cheval traire. 
Et la damoisele fu venue devant Lancelot 
qui gisoit malades; 
et quant il la vit venir, 
si li fist la plus bele chiere 
qu’il pot 
et li dist: «Ma damoisele, bien soiez vos levee. 
Certes de vostre venue avoie je moult grant mestier, 
car je sui malades 
et deshetiez plus 
que je ne sueil ; 
si vos pri 
que vos metez poinne en moi 
tant que je soie gariz, 
par couvant que je soie vostre chevaliers a touz les jorz de ma vie. » 
Et cele dist
qu’ele ne demande autre chose. 
A cels paroles entra laienz li chevaliers
qui freres estoit a la damoisele: 
et quant il la vit avec Lancelot, 
si en fu liez, 
car il cuidoit 
qu’ele geust encore. 
Et ele conmande a aprester ? a mengier a Lancelot 
et devise quoi.
Si met si grant entante 
qu’il dormi 
et reposa toute la nuit
et l’andemain se santi plus legier 
que le jor devant. 
Et ele li ot appareillie I. laituaire mervilleus 
qu’ele li fist user. 
puis li oint les temples et les braz. 
Et il s’andort maintenant 
c’onques ne s’esveilla devant vespres ; 
et quant il s’esveilla, 
si se trouva moult alegiez de son mal 
et ele li demande 
conment il li est
et il li dist: « Bien, Dieu merci, 
car je cuit par tans estre gariz.» 
Et ele en est moult liee, 
si le? fait J. poi mangier pour la teste 
qu’il avoit voide. 
Puis se randort
et ne s’esveilla dusqu’au matin; 
et quant il fu esveilliez, 
si resgarde par mi l’uis del pavillon 
et voit Lion 
qui revient les granz galoz 
et avoit tant son cheval esperonné 
qu’il ert en san dusqu’au gros des jambes. 
Et quant il est prés, 
si descent 
et vient a Lancelot; 
si le troeve tout seul, 
car encor se dormoient li un et li autre. 
Et quant il est venuz devant Lancelot, 
si li demande les nouveles de sa dame. « Sire, fait il, ele vos mande plus de C. 
mile saluz et vos mande, 
se vos onques l’amastes 
et por vos delivrer de mort 
et li ausi, façoiz la volenté à la damoisele; 
et se vos ce ne faites, vos avez s’amor perdue. » 
Et il dist 
qu’il en fera 
tant 
qu’il n’en devra de sa dame estre blasmez 
ne de la pucele estre haïz. « 
Et conment vos santez vos ? fait Lion. — 
Par foi, fait il, je me sant si sains, Deu merci, 
que je porroi par tans chevauchier au mien cuidier. ». 
Celui jor avint aprés disner 
que Lanceloz fu remés tout seul el pavillon fors de la pucele 
qui gari l’ot 
et il fu assis en son lit et la conmença a resgarder. 
si la vit de si grant biauté et tant li plot 
que, s’il n’amast la roine de si grant amor, il ne se tenist pas 
qu’il ne feist la volenté a la damoisele. 
Mais il aimme si leaument 
qu’il ne li fauseroit en nule manniere. 
Et cele 
qui voudroit 
qu’il li eust otroié 
s’amor li dist: « Sire, je vos ai gari et respassé, Deu merci, de mort.
Or si voil 
que vos m’en teingniez mon couvent. » 
Et il li demande 
quel couvant il i a. — 
Par foi, fait ele. jel vos dirai bien. Il est ainsi 
que je vos aing des
lors que je vos vi premierement, 
si durement c’onques pucele n’ama tant chevalier, 
et bien i a paru, 
car por vos ai je esté pres de la mort 
ne ja n’en eusse se la mort non,
mais vos me mandastes 
que vos seriez a toz jourz mes chevaliers et mes amis, 
et par ceste parole fui je tote asouagie; 
si me levai i erranment 
et ving a vos 
et mis en vos tel poinne 
que vos estes gariz et respassez, Deu merci. 
Or si vos apel de couvenant 
et voil 
que vos me creantez 
que vos des ore mais serez mes loiaux amis 
et n’amerez autre de moi
tant com vos truisiez en moi loiauté. » 
Quant Lanceloz entant ceste parole, 
si pense I. petit 
et dist: e 
Certes, damoisele, il est voirs 
que tant avez fait por moi 
que bien doi i estre vostre chevaliers et vostre amis 
et je le serai volentiers, 
car se je de ce vos escondisoie, mauvaisement avriez emploié? vostre servise. 
Si vos di loiaument 
qu’il n’a damoisele et monde 
que je tant aing comme je fas vos 
ne n’amerai jamais au mien esciant. 
Mais ce que vos me deffandez 
que je autre de vos ne tiengne a ma dame 
et a m’amie me desconforte mout: 
si vos dirai conment il est 
ne onques ne le dis a home ne a fame. Il est voirs 
que je aing en tel leu 
ou ja ne fauserai, ainz amerai si loiaument 
que ja por mort ne por mescheance 
qu’il aviengne n’en partira mes cuers; 
et se je bien l’an voloie oster. n’en avroie je pooir, 
car ma volentez i est si enracinee 
que je n’avroie mie pooir de l’oster : 
car mes cors i est en veillant et an dormant 
et mes pensers i est nuit et jour 
et mes esperiz n’antant fors a lui; 
mi oil ne regardent fors cele part, mes oreilles ne pueent oir bones paroles fors de lui. 
Et que vos diroie je ? M’ame et mon cors et mon oîr et mon veoir sont tuit a lui 
et ainsi sui del tout a son plesir 
que je ne puis riens faire de moi ne plus 
que li sers puet faire autre chose 
que ses sires li commande. 
Et sor ce ne vos sai je 
que dire,
se vos ne le me dites. — Sire, fait la pucele, vos avez dit comme loiaux chevaliers 
et que preudom, 
et si sai bien
que vos ne me voudriez mie decevoir, 
si vos en sai bon gré. 
Mais toutes voies 
puis que vos estes li mieldres chevaliers dou i monde, 
ne vos quiterai je mie si legierement, 
ainz voil que vos me taingniez mon couvenant einsi 
com je vos dirai. Il est voirs 
que vos amez si haute dame et si vaillanz 
que a painnes vos abaisseriez 
por amer une si povre damoisele 
com je sui.
Et certes je nel di mie 
por ce qu’il ait pucele el siecle 
qui fust digne de vos amer, 
et 
por ce ne vos di je mie 
que vos contre vostre ? volenté m’anmés. 
Si vos dirai 
que vos ferez : vos amez haute dame, bien le sai.
Donc vos mesferiez moult, 
se vos a autre donniez vostre amor, 
mais
se vos a pucele la donnez, sauve l’onor 
que vostre dame a en vos mis, 
nus ne vos en devroit blasmer. » 
Et il dist 
que ce ne porsclroit faire nus hom. « 
Si porroit, fait ele, bien 
et si vos dirai comment. Il est voirs, fait ele,
que je vos aing en autre manniere 
que fame n’ama onques home,
car amors d’ome et de fame vient par charnel atouchement 
dont il couvient 
que virginitez soit corrumpue. 
Mais de nostre amor ne sera ja virginitez maumise, 
ainz la garderai en tel manniere 
com je vos dirai toz les jorz de ma vie. Vos me creantez 
que en quelconques leu 
que vos me truisiez desormais me tandrez por vostre amie, sauve l’onor vostre dame; 
et je vos creanterai 
que jamais 
jor que je vive n’amerai autre de vos ne a home n’atoucherai charnelment, 
ainz me tandrai a vos en tel manniere 
que an touz les leus ou je venraí, je me reclamerai de par vos 
comme de par mon ami. 
Et ainsi ne fauserez vos de riens a vostre dame, 
car vos me porrez amer comme pucele 
et li comme dame : 
si porrez guerir l’onor de l’un et de l’autre. — 
Coment, fait il, porroit ce estre 
que vos de charnel assamblement vos gardissiez, 
qui tant estes bele et avenant, 
et troverez encore tant de prodomes 
qui a fame vos demanderont ? — Sire, fait ele, je m’en priserai mielz
et moult me plaira mielz, 
se je por amor de vos gart mon pucelage a toz les jorz de ma vie, 
que se j’estoie dame de la? plus riche terre del monde, 
car je ne m’en porroie consirrer 
por nul si vaillant home 
com vos estes. 
Et sachiez
que tout ainsi 
com je le di le ferai je des or mes. » 
Einsi leissierent celui jor et toute la semainne 
tant que Lanceloz fu gariz 
et vient au chevalier 
qui avoit a non Carmadam
et le mercie moult de ce 
qu’il li avoit fait. « 
Si m’aïst Diex, je ne fuisse mie 
si liez 
por le millor chastel
que li rois Artus ait comme de ce 
que vos estes gariz.
Si m’an est grant honors avenue. 
quant tant avez demoré en mon ostel. « 
Biax sire, fait Lanceloz, je m’en voldrai demain aler, 
si vos demant congié. — Sire, fet il, jel vos otroi, 
puis qu’il vos plaist, 
car outre vostre volenté ne vos retanroie je mie. 
Et alez, fait il, 
que Nostre Sires vos conduie en quel que leu
que vos ailliez. — Diex le face », fait Lanceloz. 
Cele nuit fist li chevaliers plus grant feste 
qu’il n’avoit fait devant. Au matin
quant Lanceloz fu levez, la pucele vint a lui, 
et quant il la vit, 
si li dist: « Bele douce amie, bien puissiez vos venir! je m’en voil aler a vostre congié. — Sire, fait ele, vos savez bien les couvenances 
qui sont entre moi et vos et je ne sai 
quant je vos reverrai mes. 
Et por ce vos demant je J. de voz joiaux 
que je puisse garder 
por l’amor de vos, 
quant vos en serez 
alez,si que je vos en aie plus en remanbrance. — 
Certes, damoiselle, fait il, volentiers. » 
Lors prant une soie ceinture a membres d’or 
qu’il avoit çeinte 
que la roine li avoit donnee 
et dist: « Damoisele, tenez. Sachiez 
qu’il n’a el monde dame ne damoisele 
a cui je la donnasse. » 
Et cele l’an mercie moult, 
si la prant joieuse et liee, 
puis li donna J. fermail d’or 
et li prie 
qu’il le port a son col por l’amor de lui, 
et il dist 
que si fera il volentiers.
Lors demande ses armes 
et l’an li aporte; 
et quant il fu armez bien et bel, 
si prant congié a touz cels de laienz
et puis monte en son cheval 
et s’em part entre lui et Lyonel et la vielle 
qui les mainne tant amont et aval 
qu’il vindrent au chastel 
que li. V. frere tenoient 
que li dus Karles lor peres guerreoit, cil a cui Gaheriez aidoit. 
Et quant Lanceloz i vint, il avoient ja perdu toute lor terre 
ne mes I. chastiax
dont il n’osoient issir 
et a la derrienne bataille avoient il perdu la moitié de lor homes. 
Et quant la vielle ot laienz mené Lancelot, il demande la verité de la guerre; 
se li conte l’an les greingnors mençonges del monde 
et blasment le duc a merveilles 
et Lanceloz cuida 
que ce fust voirs: 
si jura son sairement 
qu’il ne lairoit jamés les V. freres devant 
que li dus fust deseritez, 
et ansi fist Lioniax. 
Quant la vielle vit 
qu’il l’orent ainsi juré, 
si vint as V. freres 
et lor dist: « 
Biax signor, il vos est mielz avenu 
que vos ne cuidiez, 
car je vos ai ceanz tels Il. chevaliers amenez 
qui mestront vostre guerre a fin 
ainz I. mois. » 
Et cil demandent 
qui il sont. « 
Par foi, fait il, 
les nons ne poez vos ore pas savoir par moi, 
car il le m’ont desfandu ; 
mais itant vos di je bien 
que vos ailliez a aux 
et lor faites si grant feste 
com l’an doit faire a II. si prodomes. » 
Et cil les vont maintenant veoir 
et lor font la greingnor joie del monde 
et se prometent i del tout a lor servise; 
si firent la nuit moult grant feste a l’un et a l’autre. 
Et au matin les menerent oîr messe a une chapele 
qui laienz estoit. l. 
poi aprés prime conmancerent a crier par le chastel : « 
Or as armes ! Montez, seingnor chevalier, 
car nostre annemi sont ja a noz murs. » 
Et li V. frere sont venu a Lancelot 
et li demandent 
s’il voldra porter armes 
et il dist 
qu’il nel lairoit en nule manniere 
qu’il n’alast veoir 
conment cil defors sevent jouster, « 
mais je voil, fet il 
que vos ailliez avant, 
et se? je voi 
que vos aiez mestier de mon cors, je vos secorrai. » 
Lors fait aporter ses armes, 
et quant il est armez et bien et bel, 
si s’an vait dusqu’a la porte del chastel 
et fait mener encoste lui son destrier, 
puis monte as creniax 
por veoir 
conment cil defors assembleront a ceaux dedenz, 
et avez lui Lionnel. 
Et li V. frere orent fait armer lor genz au mielz 
qu’il pueent, 
puis issent fors contre lor ennemis 
et les reçurent assez bien a ce qu’il estoient poi de gent, 
et li autre en avoient moult; 
si conmancerent la mellee moult dolereuse 
dont il i ot maint chevalier mort et anversé a terre.
Si s’anfoïrent cil del chastel 
tant que Gueheriez et si dui frere vindrent a la bataille a tout grant planté de gent. 
Si tost
com il furent assemblé, 
conmancerent a ferir et a abatre 
ne onques
puis ne se tindrent li .V. frere, 
ainz les couvint foir, 
ou il volsissent ou non : 
si ont assez perdu a cele empainte.
Et quant Lanceloz vit 
que li .V. frere furent desconfit, 
si dist a Lion 
que or a il trop atendu ; 
si descent des creniax 
et monte en son cheval et Lion ausinc; 
si s’an issent par mi la porte. 
Et Lanceloz ne resgarde onques fors la ou il voit la greingnor presse ; 
si torne cele part 
et se fiert entr’aux 
et si fiert le premier 
qu’il ataint 
qu’il le rue mort, 
puis point outre 
et en abat I. autre, 
ausi fait Lion.
Et Lanceloz ot mise la main a l’espee 
et il ert entalantez de faire d’armes, 
car grant pieça n’en avoit riens fait; 
si conmance a ferir granz cox tout entor lui 
et abat chevaliers et chevaux?
et occist 
quanqu’il encontre; 
si fait tant em poi d’ore 
que nus ne l’ose atandre, 
car il occist 
quanqu’il ataint. 
Et la ou il encontre par aventure Gaheriet, 
si li done tel cop par mi le hiaume 
qu’il li fait santir dusque el test, 
mais ne l’a mie navré a mort. 
Et cil vole des arçons, 
qu’il cuide bien morir.
Et Lanceloz s’em passe outre, 
que plus nel resgarda, 
si choisi le duc en son venir, 
que l’en li ot bien monstré, 
et il li vient l’espee adrecie contremont 
et le fiert 
si que anz el hiaume li fait le branc d’acier entrer plus de Il. doie, mes ne l’a blescé mie en char. 
Et Lanceloz ne l’espargne de riens,
ainz le fiert desus la destre espaule 
si qu’il li tranche l’espaule
et le poing senestre a tout l’escu. Il recuevre l. autre cop
et li fait la teste voler 
et cil chiet morz, 
dont il ert granz domages. 
Et quant li autre voient le duc mort, 
si tornent en fuie, 
que plus n’i osent arester; 
et Lanceloz et lij sien les enchaucent, 
si prannent Guerehet et Agravain 
qu’il ne voloient torner del champ 
por lor frere Gaheriet 
qu’il i laissoient; 
si pristrent tant des autres 
com il voldrent. 
Et li V. frere 
qui orent veu Gueheriet cheoir 
et qui bien connoissoient 
qu’il avoient le tout perdu par sa prouesce le prannent 
et le font mener en lor chastel. 
Si ne fu onques si grant feste 
com il firent de Lancelot, 
car il crioient tuit, 
si com il passoit: « 
Bien veingne li mieldres a chevaliers del monde!» 
Ensi crioient tuit grant et petit contre Lancelot
et il avoit moult grant honte de ce 
qu’il disoient et moult
a li pesoit 
qu’il le seingnorisoient tant, ja soit ce 
qu’il l’eust bien deservi. 
Quant Lanceloz vient en mie la rue, 
si la trouva toute portandue de dras de soie et de pailles 
et fu toute encortinee contre lui por honor de lui. 
Si le reçoivent a si grant feste 
com il pueent plus, 
et il l’orent desarmé, 
si li aportent I. robe de cendal vermeille tote fresche. 
Et quant il est vestuz et apparilliez, il demande a veoir les III. 
qui pris estoient, cels 
qui estoient armé tuit d’unne manniere 
et il les avoit toute jor trop couvoitiez a veoir, 
car moult l’avoient bien fait en la bataille, 
et ce estoient li III. frere. 
Et l’an les vait ! querre maintenant 
et quant il les vit venir, 
si les connut bien,
mais por ce qu’il ne voloit mie 
qu’il le conneussent, les fist metre arriere. 
Si est tant dolanz de ce 
qu’il a esté contre els en ceste bataille 
que il ne set 
qu’il doie faire: 
car moult amoit Gaheriet de grant amor, 
et d’autre part il l’am poise moult 
por amor de Gauvain lor frere: 
puis conmande a cels de laienz 
qu’il lor ? facent tant d’onor 
com il porront, « 
car je vos di, fait il, 
qu’il sont moult prodome et de haut lignage 
et bon chevaje n’i eusse ja escu font cil oster de la prison 
et les font a metre en l por aux grever. » 
Lors les oriez les en avoit. 
Cele nuit fu la joie
et la feste moult grant el demander ; 
si le couchent a aise 
et a moult grant onor. 
Et l’andemain 
qu’il ot oïe messe, vint a vielle 
qui laienz l’avoit amené 
et li dist: « Dame, je e sui vers vos aquitez. il, par la riens 
que vos plus amez Sire, fait ele, ofl. — 
Or vos quue vos a home 
qui demant de moi ne dioiz mon non ie ne faites savoir 
qui je sui. 
Et savez vos 
por quoi je le di ? Cil III. chevalier prison sont frere mon signor Gauvain 
et tant les aim 
que je ne voudroie mie 
qu’il seussent 
que je eusse esté contre aux, 
car il m’an harroient par aventure; 
et por ce ne voil je mie 
qu’il sachent mon non. » 
Et ele dist
qu’ele nel descouverra ja a nul home. Il vient as .V. freres
et lor dit 
que li III. chevalier soient quite et mis fors de prison 
et cil dient 
qu’il le feront tot a sa volenté; « 
et ancore vos pri je, fait il, 
que quant je m’en serai alez, 
que vos retaingniez les III. freres çaienz 
et lor faites tant d’amor et d’onor 
que je vos en saiche gré; 
car bien sachiez 
qu’il sont mi ami. » 
Et il dient 
que si feront il sanz faille. 
Lors demande Lanceloz ses armes 
et cil dient? 
qu’il demort encore, 
car trop a poi demoré avec aux; mes il dist
qu’il ne remaindroit en nule mannierea; 
si s’em part entre lui et Lion. 
Et quant il sont monté, li V. frere viennent a Gaheriet
et le metent fors de prison 
et li font toute la joie
qu’il li pueent faire a lui et a ses freresb. 
Et il demande maintenant 
qui li chevaliers est 
par cui il ont esté desconfit
et il dient 
qu’il ne sevent, 
se Diex lor aïst. — 
Par foi, fait Gaheriez, 
ce ne puet estre, 
car des voz fu il
et avec vos vint il çaienz. — 
Par foi, font ? il, de notre gent ne fu? il pas, 
mais il nos aidoit por l’amor d’une dame 
qui ceanz est, 
ne onques son non ne nos vost dire 
ne onques ne le veismes. 
Mais il nos pria tant de vos servir 
et de faire toute l’onor 
que nos porrions, 
car il dist 
que vos estiez moult si ami. » 
Lors se merveillent trop 
qui ce puet estre, 
si demandent de quel corsage ! il estoit et de quel façon. « 
Par foi, fait il, ce est J. des plus biaux chevaliers del monde 
et est I. poibrunez et ne puet pas avoir plus de XXVI. anz 
et est tonduz de novel. » 
Et quant il oient cels paroles, 
si sont plus desvoié que devant, 
si ne sevent que dire, 
si demorent laienz une semainne entiere 
et tant que Gueheriez fu auques gariz. 
Lors s’am partirent tuit III. 
et demandent 
quelz armes li chevaliers emporta, 
quant il s’em parti
et il dient « unes noires et un escu blanc a I. lion noir. » 
Et il se metent aprés tot le chemin 
que cil lor enseingnierent, 
car il le cuident bien trouver as enseingnes 
que il porte. 
Et Lanceloz a tant chevauchié, 
quant il s’en fu partiz
et il et Lion, sanz aventure trover 
qui a conter face, 
qu’il jurent la nuit chies une veve dame 
qui bien les herberja. Au matin 
quant il orent oïe messe, 
si se remistrent en lor chemin
et entrerent a ore de prime en une forest 
qui duroit bien IlI. liues de lonc et une de lé 
et l’apeloient cil del païs Terique. 
Et quant il orent chevauchié dusqu’a ore de midi, 
si lor greva et anuia, 
car li soulauz iert chauz et ardanz et lor armes furent eschaufees del souleil; 
si furent si las et si travillié 
qu’il les couvint a reposer 
tant que li chauz fust trespassez.
Lors mist chascuns pié a terre 
et osterent les seles a lor chevax et les frains? 
et les laissierent pestre de l’erbe par mi le bois, 
puis osterent les heaumes 
et abatirent? lor vantailles 
por recoillir le vent; 
si se couchent desor l’erbe souz l’ombre d’un pomier. 
Et Lanceloz n’avoit onques dormi la nuit, 
car trop avoit eu grant chaut.
Se li avint 
qu’il s’andormi a ce 
qu’il trova la froidor de l’erbe i 
et la douçor del vant. 
Et Lions veilla 
qui n’avoit pas talant de dormir 
et ne demora gueres 
qu’il vit venir tout le chemin ferré auques loing de lui Il. chevaliers armez 
qui amenoient avec aux une damoisele 
et aloient grant joie faisant. 
Et quant il vindrent pres de Lion, 
si resgardent derriers aux 
et tant que li uns d’els dist: « Par mon chief, veez ci venir un chevalier.
Et Lions esgarde loing par mi le bois 
et voit aprés aux venir J. chevalier armé sor J. destrier tout noir; 
mais ce ert li graindres de cors et de membres 
que Lionnel veist mes; 
si resambloit en son venir foudre 
qui descent del ciel. 
Et li uns d’aux li torne l’escu 
et cil le fiert 
si qu’il li met le glaive par mi le cors 
et abat lui et le cheval a terre, 
puis traist l’espee 
et lait corre a l’autre 
qui ne l’ose atandre, 
ainz s’en torna fuiant. 
Et il le vient ataingnant par derriere 
et ot haucie l’espee 
por ferir; 
et quant cil voit le cop, 
si out paor de morir. 
si se laisse chaoir a terre,
et cil 
qui ne pot son cop retenir fiert en l’arçon devant
si qu’il cope le cheval par mi l’eschine 
si qu’il abat le chevalier 
et Ial le cheval; 
puis a vient a la damoisele 
qui faisoit trop grant duel 
et crioit: « Lasse, mes freres!» 
Si la monte devant sor son cheval 
et s’en torne a tout li tout le chemin 
qu’il estoient venu. 
Quant la damoisele s’an voit ainsi mener maugré suen, 
si commance a crier : « Sainte Marie, aide !»
et fet si tres grant duel 
que nus ne le veist 
qui pitié n’en eust. 
Einsinc s’en vait li chevaliers 
et enmoinne cele 
qui ne fine de plourer et de duel faire. 
Et quant Lion voit
qu’il s’em part en tel manniere, si dist 
que or a il trop atandu, 
quant il en voit einsi la damoisele mener; 
si ne l’an volt pas einsi laissier aler ne esveillier Lancelot, 
car il a paor 
que il nel tiengne a couart 
ne il ne doutoit rien autant comme lui. 
Quant Lion est armez au mielz 
qu’il puet et il est montez en cheval, 
si prant son escu et sa lance
et laisse Lancelot dormant a 
et s’an torne aprés le chevalier 
quanque li chevaux puet aler: 
si l’aconsuit a l’avaler d’un tertre. 
Et quant il est pres, 
se li escrie 
qu’il est morz. 
Et cil le resgarde 
et voit 
que joster le covient; 
si met jus la damoisele
et sache l’espee 
et met l’escu devant soi 
et ganchist le cheval au chevalier. 
Et cil li vient acourant 
et le fiert 
si que par mi l’escu 
et par mi l’auberc li met le glaive sanz plus de mal faire. 
Et cil l’ataint sor le hiaume 
et li donne tel cop de l’espee 
qu’il le fant a destre partie: 
si l’eust occis sanz falile, 
mes l’espee li torna en la main 
et li cox fu granz et de force feruz; 
si fu Lions si estordiz 
qu’il chiet a la terre touz pasmez. 
Et li chevalier remet l’espee el fuerre 
et fait la damoisele monter el cheval Lion, 
ou ele volsist ou non. 
Si le contredist ele assez, 
mais toutes voies li couvint il a fere 
et il s’abaisse vers terre 
et prant Lion par les espaules, tout ainsi com il estoit armez et le trousse devant lui 
et l’amporte, 
et anmoinne la damoisele en tel manniere.
Si se test ore atant li contes de lui 
et retorne a Hestor des Mares. 
Or dit li contes 
que quant Hestor 
se fu partiz de Ragidel le chastel 
et il ot la damoisele » delivree des lion, 
qui cousine germaine Lancelot estoit, 
que il chevaucha touz seus einsi 
comme aventure le portoit 
et tant que il vint en la forest 
que l’en apeloit Terique, 
et ce fu endroit none. 
Lors encontra I. damoisele montee sor I. palefroi 
qui faisoit mervilleux duel. Il la salue 
et ele lui ausi. « Damoisele, fait il, 
car me dites
por quoi vos plourez. — Sire, fait ele, 
por I. des bons chevaliers del monde — 
Et qui est cil bons chevaliers ? fait il. — 
Ce est, fait ele, Lion, le cousin Lancelot, 
que uns des plus desleaux chevalier del monde l’anmainne. — 
Et qui est, fait il, cil desleaux chevaliers ? — 
Ce est, fait ele, Tericam li sires de cel tertre 
qui l’aporta orandroit sor son cheval, 
ne sai dont, 
et le fist despoillier devant moi tout nu en braies et le fist tant batre a ses sergenz de poingnans espines 
qu’il m’an souvandra a touz les jorz de ma vie; 
et aprés le fist geter en sa prison, 
si com j’ai veu: 
si en ai si grant pitié 
que je ne m’en puis tenir de plourer. — 
Or me dites, damoisele, fait Hestor, 
et se je cele part aloie, a
quelz enseingnes connoistroie je le chevalier 
que vos dites ? — De l’aler. fait ele, 
ne vos entremetez vos ja par mon lox, 
car il vos occirroit, 
s’il vos pooit tenir. 
Et neporquant l’an le puet bien connoistre a ce qu’il est li greingnors chevaliers dou monde 
et porte unes armes noires. — 
Or vos commant, fait il, a Deu,
que n’an quier plus oïr parler. » 
Et cele s’am part maintenant
et il chevauche cele part 
ou ele li ot enseignié; 
si a tant alé 
qu’il vint au tertre. 
Et lors trouva une tor haute et fort 
qui estoit close put entour de bons murs et de hauz 
et devant la porte a mains d’unne archiee avoit une fontainne
qui sordoit pa tuel d’argent 
et chaoit en I. perron de marbre et del perron aloit en J. vaissel de plom 
et pooit estre ausi granz com I. tonne. 
Delez la fontainne avoit III. pins l’un delez l’autre 
qui erent si grant et si haut 
que des branches et des foilles estoit toute la fontainne couverte ; 
si pandoient par mi les guiches 
dusqu’a XL. escuz et LX. hiaumes et LX. espees. Il resgarde les hiaumes et les escuz et les espees 
et se merveille 
por quoi l’an les i a mises, 
puis resgarde les essarz a 
et voit l’escu Agloval et l’escu Saigremor le Desreé et le Keu le senechal et le Gocenain d’Estranglot et le Brandeliz, 
mes des autres ne puet il nus connoistre. 
Et il vait derriere la fontainne
et troeve lestres escrites 
qui dient: « 
Ce sont i li non de ceaux 
qui ceanz sont em prison 
et veez en la lor armeures. » 
Et il conmance a lire et troeve lestres 
qui disoient: « 
El vintequatriesme an aprés le couronnement le roi Artu a conquis Teriquam de la Forest toz les chevaliers 
dont li non sont ci escrit. » 
Et il conmance a lire les nons 
et an connoit ja assez et de tex i a 
qu’il ne connoist mie ainsi
com il estoient la venu des estranges terres : 
si i trove dusqu’a XXIIII. chevaliers de la meson le roi Artu sanz les V.
qui erent compaingne de la queste et sanz Lion. 
Et quant il voit cel escrit, 
sì s’esmerveille plus que de riens 
que il eust veu onques mes ; 
si ne croit mie 
que ce soit voirs
que I. chevalier seul poïst tant de prodomes conquerre, 
se il n’i avoit traïson. 
Lors retorne a la fontainne 
por faire boivre son cheval
qui grant mestier en avoit; 
et en ce qu’il trestornoit, 
si oit ouvrir l'uis de la porte de la tor 
et an voit issir le grant chevalier 
dont la damoisele li ot dit 
et fu toz couverz de fer ; 
si crie a Hestor : « Danz chevaliers, je la vos desfant, la fontainne. 
Par mon chief mar i abuvrastes vostre cheval! Vos avez ce fait 
que nus chevaliers n’osast fere. »
Lors laisse corre le cheval 
et besse le glaive, 
et cil li vient si roidement 
qu’il failli. 
Et Hestor l’ataint bas, 
que molt i ot mise s’antante 
por ce que trop le redoutoit, 
si le fiert
si qu’il le porte del cheval a terre tout anvers. 
Et quant il s’an quide outre passer, 
et cil resaut sus em piez et prant Hestor par les espaules a II. mains et le trebuche del cheval si felonnessement 
que a poi qu’il ne li a le col brisié, 
puis le lieve contremont 
et le trousse sor son col, 
si l’amporte en sa tor 
et commande a cels de laienz 
qu’il le desarment, 
et cil le font tantost. 
Et il estoit ausi comme touz morz de ce 
qu’il l’ot abatu. 
Mes quant il s’aperçoit 
et il se voit desarmé et an la main son anemi, 
si a tel duel 
qu’il voldroit bien estre morz, 
car il n’oti onques courouz 
qui a cestui li tornast. 
Lors dist Teriquam: « Sire chevaliers, je vos tieng a molt prodome, 
quar onques mais ne trouvai je chevalier 
qui me poïst faire les arçons vuidier : 
si vos pris plus que chevalier 
que je onques veisse et por la prouesce 
qui est en vos vos meterai je ja em prison, 
se vos ne me volez fiancer 
que vos de ceanz n’istroiz sanz mon congié.» 
Et il dist
qu’il ne li fiancera ja, 
car il velt mielz estre a malaise o ses compaignons 
que avoir touz les biens del siecle avec lui.
Lors le fet mestre em prison avec les autres chevaliers ; 
et
quant il est laienz 
et cil de la meson le ror Artu le voient venir, 
si conmancerent a plourer de pitié 
et Saigremor li Desraez li dist: « 
Ha, Estor, 
certes je ne vos cuidai jamés veoir 
et si vos ai je mainte foiz regreté, 
puis que je ving ceanz em prison. 
Mais por Deu, savez vos encore nule nouvele de Lancelot ? — 
Certes, fait il, nenil. — 
Ha, Diex, font i li autres, 
tant ? nos perdons en sa mort !a 
Se il fust vis, 
encor eussions nos esperance d’eschaper de ceste prison; 
mais
puis qu’il est morz, nos n’en istrons jamais, 
car trop est cist aversiers de grant force et de tel pooir 
que nus ne porroit longuement durer a lui. 
Mais se Lanceloz fust vis, il n’eust ja a lui duree 
ne plus que Karados li Granz, li sires de la Dolerouse 
Tor qui fu frere a cestui deable. — Enon Dieu, fait Lionel, je l’ai hui chierement achatee, la mort de celui Karados,
car si tost com cil de ceanz sot 
que je estoie cousins Lancelot, il me fist despoillier tot nu 
et me fist tant batre d’espines poingnanz 
que je me poïsse bien baingnier en mon sanc. 
Mais se Dex me sauve celui 
dont je me parti n’a pas tierz jor, g’en serai venchiez a ma volenté. » 
Einsis est mis Hestor en prison avec ses autres compaingnons el Tertre de la Fontainne. 
Si laisse ore li contes de lui et de cels 
qui o lui sont 
et retorne a Lancelot 
que Lioniax ot leissié dormant. 
Or dit li contes 
que quant Lanceloz fu remés dormant aprés ce 
que Lyoniax s’en fu alez, ne demora mie gramment 
que i 
par illuec passoit une bele dame 
qui estoit reine de la terre de Sorestan 
qui marchisoit a Norgales par devers Sorelois, 
et menoit avec lui plus de LX. chevaliers armez, 
si portoient par desus lui IIll. vallez a cheval I. tapiz sor IllI. lances por le chaut, 
qui mal ne li feist. 
Ele resgarde le cheval Lancelot 
qui pessoit 
et pense 
que la se gisoit aucun chevalier 
por soi reposer 
et quide bien 
que soit des chevaliers aventureus de la maison le roi Artu. 
Ele apele II. dames 
dont l’une avoit non Morgue la fee 
et l'autre Sedile la roine, 
et ce estoient les III. fames ou monde 
qui plus savoient d’anchantement et de charaies sanz la Dame del Lac. 
Et por ce
qu’eles en savoient tant, 
tant s’entramoient eles 
si qu’eles chevauchoient ensemble toz dis 
et buvoient 
et manjoient. 
Et ele dist 
qu’ele velt aler veoir cui cil chevax est: 
si fait touz les chevaliers arester et enmoinne o li les II. gentilz dames. 
Si vont cele part a cheval
et trouverent Lancelot 
qui encore dormoit molt fermement. 
Et eles le resgardent moult longuement, eles le voient de si grant biauté 
qu’il ne resamble mie , 
si com il dient, home charnel, mes chose faée. 
Et la roine 
qui primes parole dist a chascunne compaigne: « 
Par Dieu, dame, vos poez bien dire 
que onques mais ne veistes si bel tousel. 
Si m’aïst Diex, 
a mon avis molt se porroit prisier la dame 
qui de tel tousel avroit la seingnorie 
et pleust ore a Dieu 
que il m’amast autant com chevaliers ama onques plus damoisele. 
Si m’aïst Diex, je m’en tandroie a plus riche 
que se je avoie toutes les terres dou monde en mon demainne. — 
Ha, dame, fait Morgue, molt seroit ore mielz emploiez en moi qu’en vos, 
car je sui de millors genz 
que vos n’estes, 
encor soiez vos roine ;
si sai plus cortoisie et honor 
que vos ne savez, 
et por ce m’ameroit il plus 
et tanroit plus richement 
qu’il ne feroit vos. — Enon Deu, I- 
qui plus savoient uenchanteniens suns la dame der Eac. 
Et la royne dist 
que elle veult aler veoir 
qui cils chevals est, 
si vait cele part tout a cheval 
et trueve Lancelot
qui encore dormoit. 
Et la royne dist a ses compaignes 
que vous vous poés bien dire 
que vous MN onques mais ne veistes nulle si bele cose. 
Or vous dirai 
que nous ferons, fait la royne. Esveillons le. — Enon Dieu, fait Morgains, 
ensi ne le ferons nous mie, 
mais je vous dirai 
que oh en face. Faisons faire une biere chevaleresce, 
si l’enportons, ch’est li mieldres cors 
que jou y voie, et le portons. el chastel de la charete. — 
Par foy, font
Lors comniandent a lors chevaliers 
qu’il aillent colper der bois; 
et cil
si firent, 
si orent tost fait une litiere. 
Et les dames si orent tost Lancelot si enchanté 
qu’il n’a pooir de soi lever. 
Lors firent encortiner la fait l’autre dame 
qui avoit a non Sedile, encor le devroie je mielz avoir 
que nule de vos, 
car je sui plus bele et plus anvoisie et plus jone de vos, 
si le savroie mielz servir 
et avoir a ma volenté, 
et por ce me samble il 
que vos vos en devez bien taire 
et moi parler. — 
Or vos dirai, fait la roine, 
que nos ferons: esvillons le
et nos offrons toutes a son servise 
et cele 
qu’il voldra tenir remaingne a son servise avec lui. — Ennon Deu, fait Morgue, einsi nel ferons nos mie, 
car se nos l’esveillons, 
espoir il ne daingneroit panre nule de nos II. 
et ainsi serions nos honnies, 
s’il nos refusoit. 
Mes ge vos dirai 
que l’an face: faisons faire I. biere chevaleresce 
et ce est li mielz 
que je i voie, 
et l'anchantons
si qu’il ne se puisse esveillier devant que nos voudrons, 
si le couchons anz 
et l’an faisons porter. avec nos au chastel de la Charete, 
et ce est li mielz 
que je i voie, 
car quant nos l’avrons an nostre pooir, il fera plus tost 
quanque nos voudrons. — 
Par foi, font eles, vos dites le miels. » 
Lors conmandent a lor chevaliers a couper del bois 
tant qu’il aient une biere chevaleresce 
et il le firent errent einsi 
com eles l’orent conmandé :
si orent tost faite la biere 
et les dames firent lor anchantement. Siont Lancelot tel atorné 
qu’il n’a pooir de soi relever 
tant com eles volsisent 
et firent encortiner la biere d’unne coute pointe 
et mestent a la biere le cheval Lancelot devant et. I. palefroi derriers; 
si l’emporterent en tel manniere 
et chevaucherent 
si que, ançois que nuiz fust, vindrent au chastel de la Charete 
et il estoit ainsi apelez por ce que Lanceloz i passa an charrete celui 
jor que Meleagant enmena la roine Genievre el reaume de Gorre, 
ainsi com li contes vos a devisé. 
Quant il furent venu au chastel 
et il orent Lancelot descendu, 
si le firent mestre en une bele chambre fort 
et oscure
ou il a n’avoit que I. huis et Il. fenestres de fer.
Maintenant desfirent lor anchantement 
et il s’esveilla tantost 
et resgarda tout entor lui 
et vit grant planté de chandeilles 
et il se conmança a saingnier 
et dist a soi meesme: « Sainte Marie, 
ou sui je ? 
Par foi, ce est anchantement 
que je voi, 
car orandroit je me couchai desouz l’ombre d’un pomier en une forest. 
et or me sui ci trouvez 
ne sai en chastel ou en forteresce ou en tel leu 
ou je ne connois home ne fame. 
Par foi, 
ou je sui enfantosmez 
ou je ne sai que dire de moi. »
Lors li sovient de Lion 
qui delez lui ert couchiez, 
si resgarde entor lui 
por savoir 
s’il le trouvast; 
et quant il voit 
qu’il n’i est mie, 
si est tant dolanz 
qu’il ne set 
qu’il doie dire, 
et dist 
que deable l’ont aporté ça. 
Aprés ne demoura gueres
qu’il vit l’uis de la chambre ouvrir; 
si entra laienz une damoisele
qui li aporta a mengier a grant planté. Il la salue, 
quant il la voit venir 
et ele ausi lui. « Damoisele, fait il, par la riens ou monde 
que vos plus amez, dites moi ou je suis. — Sire, fait ele, vos estes el chastel de la Charrete 
qui siet a l’antree de Gorre. » 
Et il se seingne de la merveille 
que il a. « Sainte Marie, fait il, 
qui m’i amena ? — Sire, fait ele, 
ce ne vos dirai je mie; 
mais mengiez et efforciez vos 
et vous couchiez 
quant vos plaira en cel lit 
qui assez est biax et riches. — 
Et de Lion, dame, 
car me dites nouveles, 
se vos savez. — 
Si m’aïst Diex, sire, fait ele, je 
ne sai 
ou Lioniax est 
ne onques n’en or parler a mon esciant 
et 
por ce ne vos en sai ge dire voir ne mançonge. » 
Quant il oit 
que il est einsi del tout desvoiez, 
si ne set que dire, 
mais toutes voies manjue 
et s’asiet 
por ce 
qu’il n’avoit de tot le jor mangié: 
si manjue dolanz et courouciez. 
Et quant il a mangié, 
si vient laienz I. vallez 
qui le deschausclce 
et il i se couche maîntenant en J. lit 
qui estoit faiz en mi la sale. 
Si dormi mauvesement toute la nuit, 
quar onques ne fina de penser a lui et a Lionel, 
si pensa toute la nuit 
que onques ne dormi ne reposa. a A l’andemain aprés ore de prime, 
quant li solauz fu levez, vindrent a lui les III. dames 
qui laienz l’orent. aporté 
et furent vestues et acesmees si richement 
que nule mielz. 
Et
quant eles furent entrees en la chambre, 
si parla cele des Ill.
qui roine estoit : « Sire chevaliers, vos estes en nostre prison,
mais d’itant vos est il bien avenu 
que la raençon sera legiere. — Dame, fait il, dites la 
et se je me puis, je me raiembrai. — Sire, fait ele, la raençon est tele 
qu’il couvient
que vos preingniez laquele 
que vos voldroiz de nos Ill. 
qui vos plaira; 
et se vos ne le volez faire 
et vos soiez si orguilleux 
que nule de nos ne vos plaise, 
vraiement sachiez 
que vos n’istroiz jamais de ceanz, 
ainz i seroiz touz dis em prison. »
Quant il oit 
que cele li part tel geu 
qu’il ne feroit en nule manniere, 
si le tient a molt grant despit; 
si respont touz courouciez: « Dame, sui je donc si a vos 
qu’il couvient
que je face amie, voille ou non, 
ou que je remaingne em prison ? — 
Oïl, fait ele. — 
Ja Diex ne m’aïst, fait il, 
se je mielz n’amoie estre em prison XX. 
anz 
que je de nule de vos Ill. feisse m’amie, 
car trop me seroie abessié,
que tuit cil 
qui sont fors Deu ne me porroient amender. — Voire, fait ele, 
si avez vos ce dit. 
Par mon chief, mar le deistes ! 
Onques chose ne deistes 
qui tant vos coustast conme ceste fera. » 
Et il dist 
qu’il ne l’an chaut; 
si se revait couchier en son lit assez plus courrouciez que devant 
et dist a soi meismes 
qu’il voldroit mielz estre morz 
que il sa dame la roine 
qui est fontainne de biauté lessast por cels vielles pranre.
Et celes s’em partent dolentes et couroucies de ce 
qu’il les a ainsi refusees 
et le menacent moult et dient 
que por ceste parole n’istra il jamais de prison la 
ou il est; 
ne Morgue ne l’avoit mie coneu 
por ce qu’il avoit esté tonduz novelement. « 
Par foi, fait la reine, 
or i puet estre .X. anz 
qu’il n’en istra, 
s’il ne prant I. de nos III. — 
Par foi, font les Il., 
ce volons nos bien. » 
Einsi fu Lanceloz III. 
jorz laienz, si adolez 
qu’il em perdi le boivre et le mangier. 
Si em pesoit moult a une damoisele de laienz 
qui chascun jor li aportoit à mengier 
et li avoient baillie a servir et a garder.
Et ele li faisoit touz les biens 
qu’ele pooit el monde et li pesoit molt de son courrouz. Au quart jor aprés furent venu li chevalier de laienz d’un tornoiement 
qui le jor devant avoit esté;
si enconmancerent tant a parler 
et ça et la 
que Lanceloz l’antandi bien 
qu’il venoient d’un tornoiement. 
Lors conmance a penser et a correcier soi a lui meismes et dist 
qu’il ne fu onques nus si maleurous chevaliers 
com il est, 
car quant il est sains 
et haitiez
et il devroit aler par tout le monde 
et achever les perilleuses aventures 
que li autre n’osent atandre 
et il avroit bien pooir de mener les a chief, 
lors le metent deable em prison 
si qu’il n’est nul tans qu’il ne soit malades ou emprisonnez. 
Lors regrete ses mescheances 
dont il avoit trop souvant; 
si conmance a faire trop mervilleux duel. 
Lors vient laienz la damoisele 
qui de lui se prenoit garde;
et quant ele l’i vit tel duel mener, 
si en est trop dolente. « 
Ha, sire, fait ele, 
que avez vos qui tel duel menez ? — Damoisele, ja ne devroie je mie duel mener, mes moi occirre, 
car je sui li plus mescheanz chevaliers del monde. — Sire, fait ele, par la riens 
que vos plus amez, dites moi
qui vos estes 
et conment vos avez non 
et je vos creant
que je ne vos descouverrai 
ne ci ne aillors. — Damoisele, fait il, 
tant m’avez conjuré 
que je le vos dirai. Sachiez 
que je sui li plus maleureus chevaliers 
qui onques portast armes ne ma mescheance ne comance mie ore premierement, 
mais des lors 
que je estoie en bercel ; 
car je perdi en une matinee mon pere 
qui molt estoit vaillanz et prodom et bons chevaliers 
et fui desheritez de toute ma terre 
donc je eusse a grant planté, 
s’ele m’eust loialment esté gardee. 
Si puis dire loiaument 
que j’ai a non Lancelot del Lac li mescheanz.» 
Quant ele entant 
que ce est Lanceloz, cil 
que l’an tient au millor chevalier dou monde, 
si est tant liee 
que nule plus; 
et lors li dist: « Sire, ceste prison vos anuie molt, je le sai bien, 
et que vos en isteriez volentiers, 
se vos poiez. — 
Certes il n’est riens 
que je poïsse faire 
que je ne feisse, 
par couvant 
que j’an fusse hors. — 
Par foi, fait ele, 
et je vos en osterai, 
se vos por moi volez faire ce 
que je vos conmanderai. — Dites, fait il, 
car je le ferai, 
se j’en ai le pooir?, — 
Or mescoutez 
dont, fait ele. Il est voirs 
que la roine de Sorestan, la dame de cest chastel ou vos estes, m’a tenue longuement avec li 
et si vos dirai 
comment. Il avint, bien a passé X. anz 
que j’estoie petite
que mes peres, li dus de Rocedon, conmança guerre contre le roi? de Sorestan 
qui fu seingnor a la roine de ceanz. 
Mais au darrien firent pais, 
por ce que mes peres me donna en mariage a I. petit fil le roi 
qui n’avoit mie plus de VI. anz 
et je estoie en l’aage de V. anz. 
Aprés ce ne demoura gueres 
que mes peres morut et ma mere ausi, 
si que ma terre remest a garder a ceste roine. 
Oan ot VIll. jorz devant Noël, 
s’esmut li chevaliers 
qui fiancie m’avoit a la cort 
por estre chevaliers noviax, 
si nos an mesavint tant 
qu’il fu occis a l’issue de la forest de Karlion. 
Quant je soi 
qu’il fu morz,
si m’an vos de ceanz aler 
et li demandai 
qu’ele me randist ma terre. 
Mais la roine 
si n’en volt riens faire, 
ainz dist,
se je l’angoissoie I. poi, je n’an tandroie jamés plain pié 
por pooir 
que je eusse. 
Si le laissai atant, 
que plus n’en osai dire 
et tant 
qu’il avint avant ier n’a mie III. semainnes 
que J. suens freres me demanda a fame 
et ele m’i donna. Ele le me fist fiancier maugré mien, 
si le revesti de toute ma terre 
et an doivent estre les noces de diemanche an VIII. jorz.
Mes certes por noiant, 
car je ne l’avrai ja a mari ne a seingnor, 
car j’ai bien raison, 
qu’il est li plus desloiaux chevaliers et li plus couarz 
qui onques fust. 
Et se vos por moi voliez tant faire 
que a celui jor venissiez touz armez 
pour contredire ces espousailles en ce chastel 
et feissiez tant 
que cist mariages fust desfaiz, je vos geteroie anuit de ceste prison 
et vos donroie bon cheval et bonnes armes. — En non Deu, damoisele, fait li, 
se vos ce volez faire, je vos creanterai comme loiax chevaliers 
que je a celui jor revanroie en cest chastel 
et feroie 
que je vos deliverroie de cel chevalier 
et avriez vostre terre quite, 
s’il n’i a autre arest 
que vos m’avez dit. — 
Certes, fait ele, il n’i a autre arest. — 
Dont vos craant je, fait il, 
que je cest couvenant vos tandrai. — 
Et je vos craant loiaument 
que je anuit vos giterai fors de ceanz.» 
Ensi aseure li uns l’autre :
si s’em part atant la damoisele et Lanceloz remest liez et joianz de ce 
que la damoisele li promet 
Quant il fu auques anuitié
et cil de laienz furent couchié et endormi, la damoisele ouvre l’uis de la chambre 
et vint a Lancelot 
et li dist: « Sire, venez aprés moi. » 
Et il se lieve, 
si la siut et ele l’enmoinne en une chambre de laienz pres d’un vergier ; 
si le fait mengier, 
puis li baille bonnes armes et bon cheval. 
Et
quant il est apparilliez comme de monter, il dist a la damoisele: e Dites moi 
de quel tornoiement li chevalier 
de ceanz parloient anuit aprés vespres. — Sire, fait ele, volentiers. Il est voirs 
que li rois Baudemaguz 
et li rois de Norgales fiancerent I. tornoiement li uns encontre l’autre, de gent contre gent: 
si ont hui esté assemblez en une praerie 
qui est a JI. liues loing de ci 
si que cil de ceanz 
a cui vos en oïstes parler an sont anuit venu. — 
Et liquel, fait il, en ont le peor ? —
Par foi, fet ele, li rois Baudemaguz en a esté chaciez de place, 
car il n’avoit mie tant de gent amené de la moitié comme li rois de Norgales. 
Mais il ont pris terme d’assembler juedi. » 
Et il n’avoit c’un jor entre II. 
Quant il oit 
que li rois Baudemaguz en a esté chaciez de champ, 
si est molt dolanz, 
car ce est un des homes del monde 
qui plus li a fait honor, 
si est molt dolanz de ce 
qu’il n’i a esté; 
car s’il i fust, 
a ce qu’il se sent sain et haitié 
et desirrant de porter armes, il ne cuide mie 
que li rois en eust le peor 
si com il a eu. 
Lors monte en son cheval 
et conmande la damoisele a Deu 
et ele li dist 
qu’il ne l’oublist pas des couvant 
que il i a. —
Si m’aïst Diex, fet il, no ferai je. » 
Si s’en vait atant 
et entra en I. vergier 
et del vergier entra en une petite praerie. 
Lors trueve I. estroit sentier 
qui le mena droit a une forest 
ou il avoit I. pavillon tandu devant J. grant orme. Il torne cele part son cheval, 
por ce que genz i cuidoit trouver, 
si descent a l’entree 
et voit dedanz III. cierges ardanz et I. grant lit couvert d’un samit porpre. Il vait au lit, mes il n’i troeve home ne fame, 
ne el pavillon ausi. 
Et quant il voit ce, 
si vient a son cheval 
et oste ! le frain et la sele 
et le moinne pestre, 
puis se desarme et met l’espee a son chevez, 
si se despoille 
et dit 
qu’il se couchera anz. 
puis qu’il n’i trueve ame; 
puis estaint les cierges por la clarté 
qui mal ne li feist; 
si se couche 
et s’andort tout maintenant. 
Aprés ce ne demora gueres 
que laienz vint I. chevalier, celui 
cui li pavillons estoit; 
et quant il vit les cierges estains,
si cuida bien 
que sa fame fust endormie 
et qu’ele eust les cierges estainz por la clarté. Il estoit sanz espee et sanz armeure,
si se fu tost despoilliez 
et se couche errant delez Lancelot et se trest pres de lui 
et l’acole 
et le conmance a baisier,
car il cuidoit vraiement 
que ce fust sa fame. 
Quant Lanceloz sant celui 
qui einsint le baisoit, 
si saut sus touz desvez 
et cuide bien 
que ce soit dame ou damoisele : 
si l’aert a JI. braz. 
Et cil s’aperçoit tantost et cuide 
que ce soit li lichierres sa fame. 
si se desvoleppe de lui 
et l’aert i a Il. braz 
et le sorprant 
si que ainz qu’il se fust pris garde,
l’ot il geté desouz lui a la terre ; 
si dist: «
Certes, lerres, mar me venistes faire honte 
et mar vos couchastes avec ma fame en mon pavillon meismes. 
Puis li donne del poing en mi les denz 
si que a poi que il ne li a brisiez en la bouche, 
et li sans en saut 
si qu’il en a le menton tout sanglant. 
Quant Lanceloz se sent si mal mener,
si l’aert a la gorge 
et le fait voler par dessus lui
et le fait flatir a L. chaillou 
qui en mi le pavillon estoit. Li chevaliers ot une grant plaie au chaoir 
qu’il fist et Lanceloz se relieve 
et vait cele part 
ou il ot s’espee laissie,
si l’a traite del fuerre toute nue. La lune luisoit cler si
que l’am pooit auques veoir par mi le pavillon; 
et quant li chevaliers voit venir Lancelot l’espee traite, 
si ne l’ose atandre, 
ainz s’an torne fuiant toz nuz 
et s’en vet vers la forest. 
Et Lanceloz le siut 
qui atant nel velt mie laissier ; 
si le chace tant sanz robe 
qu’il l’aconsielt, 
si le fiert par mi la teste de l’espee 
si qu’il le fant tout dusqu’es danz 
et cil chiet morz a terre. 
Et Lanceloz revient el pavillon 
et se couche et s’andort dusqu’au matin; 
mais molt se sant bleciez del cop 
que cil li ot doné en mi les danz. A l’andemain 
quant li oisel enconmancerent a chanter, 
si se leva et vesti 
et prist ses armes
et monta en son cheval, 
puis se parti de laienz, 
qu’il ne sot pas a cele foiz 
qui li chevaliers fut 
qu’il ot occis.
Quant il est antrez en la forest, 
si encontre IlII. escuiers 
qui menoient en destre IIlI. destriers toz blans 
et avoit chascuns couvertures blanches;
et aprés venoient dui autre 
qui portoient le hernois a J. chevalier, haubert et hiaume et chauces de fer et genoillieres 
et cote a armer de blanc samit; 
et li autres portoit I. escu blanc 
comme nois. Il salue les escuiers 
et lor demande 
cui cil hernois est. « Sire, font il, a l. chevalier 
qui demain velt estre a J. tornoiement de Il. rois. — 
Et conment a il non, cil chevaliers ? fait Lanceloz. — Sire l'an l’apele Galehoudin 
et fu niés i Galehot, le sire des Lointaingnes Illes. — 
Et a quels aidera il ? fet Lanceloz. — Il aidera au roi de Norgales, por ce 
que ses aieux est. — 
Et cil tornoiemenz 
ou sera il, biaux frere? — En une praerie 
par ou vos avez orendroit passé. » 
Lors les conmande lanceloz a Deu, 
si s’em part atant. 
Et
quant il a I. poi alé, 
si oit a destre sonner une cloche; il s’adrece cele part 
et troeve une abaie de nonains. Il descent a l’entree 
et baille son cheval a garder a J. garçon,
puis entre el moustier tout armé fors d’iaume et d’escu et de glaive. 
Et quant il est laienz entrez, 
si troeve la seror Meleagant, cele 
qui l’ot geté de la dolerouse prison 
ou il ot esté mis. Ele resgarde 
et avise tant 
qu’ele quenoist 
que ce est Lanceloz, mes molt se merveille 
que li bel chevol sont devenu 
qu’il selt avoir, 
et panse 
qu’il ait esté malades. 
et que par ce li soient chaoit: 
si se sueffre de parler a lui dusque aprés vespres.
Quant li freres ot chanté 
et Lanceloz fu issuz del moustier, la damoisele vet aprés lui 
et li dist: « Sire, vos soiez li bien venu ! — Ma douce damoisele, vos soiez la bien venue ! 
Comment l’avez vos puis fait 
que je ne vos vi ? — Sire, fait ele, bien, Deu merci et la vostre. — 
Et
quele aventure vos a amené ça ? — Sire, je ving por i. tornoienent 
qui demain sera pres de ci; 
si l’a empris mes sires li rois Baudemaguz contre le roi de Norgales 
mais il en a ja esté vaincuz I. foiz, 
car trop a gent li rois de Norgales, » 
Et il dist 
que ausi i est il venuz por veoir le. « Voire, sire, fet ele, 
et i irez vos demain? — 
Oil, fait il, 
se je puis. — 
Dont vos voldroie je prier por Deu et par amors 
que vos aidissiez as noz. » 
Et il dist 
que si fera il volentiers de tout son pooir. « Sire, fait ele, C. mile merciz de Deu. 
Dont sai je bien 
que li rois de Norgales i perdra le tout 
et mes peres en avra l’onor. 
Et je vos pri 
que vos huimais demorez o moi 
et demain mouvroiz a aler au tornoiement. 
Et vos le devez bien fere, 
car se vos orandroit vos esmouviez, vos ne troveriez meshui nul si bon ostel pres del tornoiement. 
Et sachiez 
que vos seroiz bien serviz 
et aaisiez de toutes les choses 
que l’an porra. » 
Et il dist 
que il remaindra, 
puis qu’il li plest;
si se fait desarmer maintenant 
et ele prant I. vallet, 
si li dist: « Va t’an droit au chastel de la Herpe 
ou tu trouveras le roi Baudemaguz mon pere; 
si li di 
que j’ai çaienz mon signor Lancelot del Lac 
qui li doit demain aidier au tornoi alement 
et le viengne veoir hastivement, 
se il puet en nule manniere. » Li vallez se part de sa dame 
et vient au roi Baudemagu, 
si li dist ce 
que sa fille li mande. 
Et quant il oit les nouveles de Lancelot, 
si est tant liez 
qu’il ne set mesure; 
si pense qu’il l’ira veoir au plus priveement 
qu’il porra,
car par aventure Lanceloz ne voldroit mie 
que l’an le conneust au tornoiement. Il eslit III. i de ses plus privez amis, 
si en fu li uns dus et li autres quens 
et li tierz simples chevaliers, 
mes molt estoit prodome. 
« ll couvient 
que vos viengniez o moi jusqu’a J. abaie 
qui ci pres est. » 
Et il dient
que si feront il volentiers, 
si montent erranment; 
et quant il sont hors del chastel, li rois les apele 
et lor dist : «Seingnor, savez vos 
ou ge vos maing? — 
Nanil, font il. — Je vos maing, fait il, veoir merveilles, 
car je vos mousterrai orandroit I. sol chevalier 
qui a en soi toutes les vertuz 
par quoi bons doit estre loez. 
ne nus n’en est si bien garniz 
com il est, 
car il est li plus biaux chevaliers dou monde 
et a or en soi plus de prouesce 
qu’il n’a en home mortel, 
et de sa valor ne porroit uns autres estre 
et est li mieldres chevaliers et li plus desirrez 
que je onques veisse, 
Et que vos celeroie je ? 
Nus ne vos porroit tant bien dire de lui
qu’il n’en i eust plus C. tanz. 
Si sai bien, onques Diex nel fist fors 
por estre mireor as autres chevaliers. — 
Par foi, font il, vos dites merveilles 
et s’il est tex com vos dites, l’an devroit bien aler C. liues loing 
por veoir le. — 
Par foi, fait li rois, 
si a l’an ja fait maîntes fois : je vi ja faire J. queste por lui 
ou il ot deci a LXV. chevaliers 
qui tuit estoient prodome et hardi 
et le quistrent I. an antier 
por veoir le, 
ne n’i ot nul d’aux 
qui le veist a ceste foiz. 
Or sachiez 
que cil en alerent plus de M. liues 
et si nel troverent il mie. » 
Tant ont alé 
qu’il vindrent a l’abaie 
ou Lancelo. estoit ; 
si descendent. 
Et li vallez vint 
avant 
qui dist a la damoisele: « Dame, mes sires li rois est venuz.» 
Et ele vait encontre lui et le prant par la main 
et le moinne en une chambre 
ou Lanceloz estoit, 
mes il ne dormoit mie. 
Et quant il voit le roi Bademagu venir. 
si se dresce en estant 
et li cort a l’encontre
et li giete ses braz au col 
et li dist 
que bien soit il venuz; 
puis court as autres 
et lor fait molt bele chiere. 
Et li rois s’umelie mout 
et li dist 
qu’il est ses sergenz et ses amis. « 
Ha, sire, fet Lanceloz, 
por Dieu merci, ne me dites jamés tex paroles, 
que vos ne me porriez plus couroucier, 
car uns rois ne doit estre sergenz a nul si povre chevalier 
comme je sui, 
mais sires et commanderres. — 
Ha, sire, fait il, vos n’estes mie si povres 
que je ne chanjasse la moitié de ma richesce a la vostre de tel povreté 
com vos avez,
se vos m’an voliez faire compaingnon. — Sire, fait il, 
or laissons cels paroles, 
car ce n’est mie comparoison de mestre I. povre chevalier contre J. riche roi puissant, 
mais dites moi 
comment vos l’avez puis fet 
que je ne vos vi. — 
Certes, sire, fait li rois, je vos ai puis molt desirré a veoir. Ier meismes 
quant mi home furent torné de place, vos regretoie je assez, 
car se je tout seul vos tenisse avec moi, je sai bien 
que tuit li autre fussent desconfit. 
Et je vos proi por Deu et pour amor
et por ce que je soie vostre ami a toz jorz mais
que vos nos aidiez demain a desconfire le grant orgoil. » 
Et il dist 
que si fera il volentiers, « 
mais je vos requier, fait il, 
que vos ne me faciez connoistre a home 
qui de moi demant, 
car se je i estoie conneuz, tost m’em porroit venir courouz. — 
Si m’aïst Diex, fait li rois, 
ja par moi n’en orra home novele». 
Et il dist 
que donc i yra il volentiers. Grant piece fu li rois laienz tant 
qu’il orent mengié a disner.
Mais se li III. compaingnon se mervillerent 
et s’il resgarderent volentiers Lancelot, ce ne fet mie a demander, 
car il ne virent onques mes home 
qu’il prisasent autretant 
com il font lui. 
Quant vint a ore de none 
qu’il orent par loisir mengié, 
si dist li rois 
qu’il s’an voloit aler 
et prist congié a Lancelot 
et il laisse IlI. de ses chevaliers avec lui 
por faire lui compaingnie 
et por ce
qu’il ne viengne pas demain seus au tornoiement. 
Et li rois s’en ala au chastel de la Herpe 
ou si home l’atandoient. 
Quant il fu descenduz, 
si li demandent si home 
ou il avoit tant demouré
et il dist en I. tel leu 
ou il avoit si bien faite sa besoingne 
com il voloit, « 
car je vos di vraiement, fait il, 
que j’ai puis trové tele aide 
dont cil de la seront vaincu : 
si le sai certainnement» ; 
ne plus ne lor an vost dire. 
Celui jor firent li dui roi loges drecier en mi les prez 
ou il avoit fenestres et apoiaux as dames et as damoiseles. 
Et il estoit lors acostumé 
que les roines et les hautes dames aloient veoir le tornoiement Il. jornees loing ou III. 
et touz les chevaliers erranz 
qui les tornoiemenz sivoient 
et amenoient avec aux lor amies 
por veoir les millors chevaliers; 
et 
por ce faisoit l’an par tout la 
ou li tornoiemenz devoit estre les loges drecier. 
Cele nuit fu Lanceloz serviz 
et honerez 
tant com li IlI. baron porent, cels 
que li rois i avoit laissiez. Au matin 
quant li jorz aparut, 
ainz que Lanceloz fust levez, vint laienz la damoisele, cele por
qui il estoit laienz remez, 
et li dist 
que bon jor li donnast Diex 
et il li randi son salu molt tost; 
si dist: « Sire, je vieng prandre congié a vos por aler as loges del tornoiement, 
car je ne voil plus demourer por la presse des chevaux 
qui ja i sera si granz 
que je n’i porroie passer. — Alez a Deu, fait il. — Sire, fait ele, gardez 
que je vos i voie, 
car si m’atst Diex, je n’iroie ja autrement.»
Et il dist 
qu’il i ira. 
Lors s’em part la damoisele de laienz o grant compaingnie de dames et de damoiseles, 
et quant ele vint es prez, 
si voit 
que les loges sont ja toutes plainnes de dames et de damoiseles 
qui ja estoient montees as fenestres et atandoient tant 
que li tornoior venissent. 
Et la fille le roi de Norgales, cele 
que mes sire Gauvain out eue pucele, 
si com li contes a devisé, estoit illuec venue o grant compaingnie de dames et de damoiseles. 
Et quant ele voit venir la fille le roi Bademagu, si vait encontre lui 
et la reçoit a molt grant joie et la fait lez lui seoir 
et conmancerent a parler d’unneschoses ! et d’autres, 
et tant que la fille Baudemagu une damoisele 
qui delez lui seoit li dist 
que Madors de la Porte, I. des chevaliers le roi Artus, 
et Mordrez, li frere mon signor Gauvain, avoient tout vaincu. — 
Et quels chevaliers est cil Madors ? faît ele. — 
Par foi, fait l’autre, 
ce est J. des greingnors chevaliers 
que je onques veisse 
et li mielz feranz de lance.» 
Einsi parloient entr’elz des chevaliers.
Et Lanceloz est vestuz et aparilliez et or messe, 
et li III. chevalier orent envoié querre lor armes au chastel 
ou il les orent laissies. 
Et li rois Bademaguz lor manda 
qu’il ne venissent au tornoiement devant aprés prime 
et qu’il baillassent a Lancelot couvertures blanches 
et ausi a son cheval et l. escu blanc; 
et il le firent ainsi.
Quant vint entor prime 
qu’il erent tuit armé fors de lor hiaumes, si distrent a Lancelot 
qu’il manjast I. poi 
pour aler plus seurement;
mais il dist 
que no feroit 
et il a monterent maintenant et se partirent de laienz 
et errerent par la forest 
tant qu’il vindrent en la place. 
Si erent ja assamblé 
que d’unne part que d’autre plus de XX. mile 
et le faisoient bien d’ambe JI. parz, 
mais moult avoit plus grant gent li rois de Norgales 
que li rois Bademaguz 
Quant Lanceloz vint pres des jostanz, 
si se traist a une part lui et ses compaingnons 
et resgardent liquel le font mielz; 
si voit III. chevaliers par desus le roi de Norgales 
qui trop bien le faisoient, 
car il donnoient hardement as leur 
par lor bien faire a: 
si avoient ja tant fet 
que la gent Bademagu estoient ja reculé plus d’unne archie. 
Et la fille au roi de Norgales em parole a ses compaignes 
qui illuec estoient 
et dist oiant toutes : « Par Dieu, moult fust i ancui biaux cist tornoiemenz, 
se cil de la poïssent soffrir les noz. 
Mais il m’est? avis, a ce
qu’il vont reculant, 
qu’il seront par tans mis a la fuie; 
et ja Diex ne m’aïst, 
se molt ne font a prisier. cil IlI. chevalier 
qui par devers les noz sont, 
car pour aux sont desconfit cil de Gorre. — Damoisele, fait la fille Baudemagu, 
qui sont il cil 
qui doivent estre prisié ? — 
Par foi, fait ele, li uns en est Mordrez, li freres mon signor Gauvain 
a ce vermeil escu, 
et li autres est Madors de la Porte, li graindres chevaliers
qui ci soit, 
et li tierz est Galehodin, mes nies, cil 
qui porte cel escu blanc. 
Ce sont cil 
qui mielz le font de toute ceste place 
et par cui vostre gent sont desconfit. — 
Or ne vos esmaiez, damoisele, fait cele de Gorre, 
car si m’aïst Diex
que se li rois vostre peres ne s’anfuit il verra? ancui donner telz cox 
dont il n’atandroit I. por tote sa terre perdre. — He, Diex, fait ele, 
qui les donra? — 
Par foi, fait ele, veoir le porrez par tans, 
car il est venuz 
qui tex cox donne. » En ce qu’eles? parloient einsi, 
si oïrent le cri lever sor çaux de Gorre 
qui s’anfuioient, 
et les aloient prenant cil de Norgales. 
Et Lanceloz apele cels 
qui avec lui estoient 
et lor dist : « Sivez moi, 
car trop avons atandu. » 
Lors laisse corre par mi les rans 
quanque cheval puet aler, 
si fiert si durement le premier 
qu’il encontre 
qu’il porte lui et le cheval a terre tout en I. mont 
et fiert del retor un autre sì 
qu’il li fait la sele vuidier. 
Et quant il a son glaive brisié,
si met la main a l’espee 
dont il se savoit bien aidier,
si conmance a ferir tout entor lui 
et a donner granz cox
et point amont 
et aval ne n’ataint home 
qu’il ne le port a terre. Il esrache escuz des cox et hiaumes des testes, 
si fait tant em poi d’ore 
que touz li tornoiz s’areste sor lui por veoir les merveilles 
qu’il fet. 
qu’il n’i a mais nul, 
tant soit hardiz, 
qui a cop l’ost atandre: 
si occist 
et mehaingne touz cels de Norgales 
tant que a fine force les fait retorner plus de IIl. archies. 
Tant fait par sa proesce 
que tuit en parolent loing et pres 
et dient 
que tout vaint li ehevaliers as armes blanches ?; 
et li III. compaingnon 
qui devant ce avoient mis cels de Gorre a la voie 
et qui estoient issu del tornoiement por aux reposer I. 
poi s’an merveillent molt, 
quant il voient lor genz afoïr: 
si demandent 
que ce est. « 
Que ce est ? fait I. vallez. 
N’avez vos pas veu les merveilles 
qu’il i a ? — 
Quels merveilles i a il ? fait Mordrez. — 
Par foi il i a l. chevalier a unes blanches armes, I. deable, L. aversier 
qui plus occirroit ancui de gent 
que l’an ne porroit d’omes morz enterrer en Il. arpanz de terre. N’alez mie cele part, 
se vos ne volez morir. 
Que ja Diex ne m’aïst 
se encontre s’espee puet durer fers ne aciers!» 
Lors relacent lor hiaumes li III. i compaignon 
et montent es chevax 
et prannent escuz et lances 
et laissent corre a Lancelot 
devant 
que cil de Norgales fuient ainsi 
comme li lievres devant les chiens. 
Et Lanceloz ot lance recouvree 
qu’il toli a J. de ceaux 
qui s’anfuioient, 
si s’adrece vers l’un de cels III. chevaliers, 
et ce estoit Mordrez, 
et le fiert 
si qu’il li met par mi l’espaule senestre le fer a tout le 
fust; il s’ampaint bien 
et le porte a terre tot anferré. 
Et li rois Bademaguz
qui derrier lui estoit li baille I. autre glaive 
et li dist: « Sire, tenez, monstrez nos encore 
conment vos savez lances brisier. »
Et il lesse maintenant corre vers Mador de la Porte, 
et cil li brise son glaive en mi le piz, 
et Lanceloz 
qui la soue porte bas le fiert 
si qu’il li met par mi la cuisse le fer o tout le 
fust, 
sì porte lui 
et le cheval a terre tout en I. mont 
et s’em passe outre et trest l’espee 
et fiert Galehodin en l’escu blanc 
si qu’il en a abatus I. grant chantel : 
et l’espee descent jus sor le cheval
si qu’il li coupe le col par devant les espaules 
et abat en I. mont chevalier et cheval. 
Quant li rois de Norgales 
qui
ot ja assez resgardé Lancelot 
por les merveilles 
qu’il faisoit voit celui cop, 
si ne l’ose plus atandre, 
ainz torne en fuie 
quanque li chevaux pot aler. 
Lors conmance la criee trop mervilleuse, 
car tuit cil de Norgales s’enfuient 
et cil de Gorre les anchaucent 
et les prannent a lor volenté. 
Et quant Lanceloz voit 
qu’il sont del tout torné a desconfiture 
et qu’il n’i a mes nul recouvrier, 
si se fiert en la forest 
et s’en vait grant oirre, 
car il ne velt estre arestez de nelui. 
Assez fu quis et demandé, 
mais il n’i ot celui 
qui le poïst trouver. 
Et quant li rois Bademaguz vit
qu’il s’en estoit tornez en tel manniere» 
qu’il ne set 
qu’il doie dire ne faire, 
et dist 
que voirement est il li plus maleurez hom 
qui onques fust, 
quant il avoit ore o soi le meillor chevalier dou monde 
qui il deust faire joie 
et feste et ore l’a perdu par sa mauvestié. 
Et Galehodin 
que Lanceloz ot abatu fu remontez 
si com il pot 
et vient au roi Baudemagu 
et se fait connoistre a lui; 
et quant il le connoist, 
si li fait molt grant joie 
et li dist: « Sire, je sui venuz a vos, 
que vos me diez 
qui li chevaliers est 
qui si bien l'a hui fait par deça. — Biaux douz sire, fet Baudemaguz, 
por quoi le me demandez vos ? — Sire, fait il, 
por ce
que je sui jones hom 
et sai encore poi des ames: 
si avroie mestier d’acointier moi d’.l. 
si prodome 
com il est, 
por ce
qu’il m’en apreist 
et por ce 
que j’en amanderoie de lui et de sa compaingnie. — 
Certes, sire, s’il vos quenoissoit, il vos avroit molt chier, 
car il ama molt mon signor vostre oncle? et vostre oncle? le rama molt, 
que onques hom n’ama plus autre. 
Si vos di por voir 
que ce est mes sires Lanceloz del Lac. — Lanceloz ? fait il. 
Ne cuidoie je mie vraiement 
qu’il fust morz?
Mais puis qu’il est vis, je creant a Dieu 
que jamais ne finerai de chevauchier, 
se morz ou pris 
ou malades ne sui, tant
que je l’avrai trové. 
Et quant je le verrai, 
si li prierai por l’amor de mon oncle 
qu’il tant ama 
qu’il me retiengne avec lui 
et me lest aler par les estranges terres cerchier les estranges aventures o lui. 
Et se il ce ne velt, totes voies m’aidera il mielz a conseillier 
que uns autres ne feroit. » 
Atant s’em part del roi Baudemagu 
et s’en vaît ainsi armez 
com il estoit
qu’il nel fait savoir a cestui ne a cest autre, 
ne n’anmainne avec lui escuier ne garçon; 
si se fiert en la forest aprés Lancelot 
et chevauche toute jor ajornee 
qu’il n’ancontre home ne fame 
qui noveles li die de ce 
qu’il quiert. 
Et Lanceloz ot toute jor chevauchié las et travilliez de ce 
qu’il ot le jor fait et ses chevaux se doloit si durement que del poindre 
qu’il ot le jor fait 
que des petites plaies 
qu’il avoit a 
que a painnes pooit il aler 
que le pas. 
Lors resgarde arriere lui 
et voit venir. J. chevalier armé et une molt bele dame avec lui. Il le saluent, 
quant il viennent pres, 
et il a molt grant paor de quenoissance; 
si respont basset 
que Diex les beneie. « 
Biaux sire, fait la dame, 
qui estes vos ? — J. chevaliers sui, ce poez veoir. — 
Si m’aïst Diex, fait ele, chevaliers estes vos tel a mon esciant 
qu’il n’a vostre pareil ou monde: 
si le sai par or̈r dire et par veoir 
et je vos pri par la riens 
que vos plus amez el monde 
que vos hui veingniez herbergier o moi en un mien chastel 
qui ci pres est, par couvant
que je vos mousterrai demain la plus bele riens 
que vos onques veissiez. » 
Et il dist 
qu’il i ira volentiers par cest couvant. « 
Or en venez donc, fait ele. — Alez, fait il, 
et je vos suirrai. » La dame s’an vait avant 
et cil aprés
qui greingnor mestier eust de repos que de chevauchier; 
si ont tant alé 
qu’il vindrent en J. valee 
et voient el fonz del val I. chastel bien fait et bien seant 
dont li mur estoient fort et grant et menuement crenelé. 
Quant il vindrent au chastel, 
si estoit ja grant nuit 
et la dame apele celui 
qui la porte gardoit
et li dit 
qu’il ouevre la porte 
et cil si fait. 
Et il antrent anz 
et chevauchent dusqu’au mestre palais ; 
et quant cil de laienz voient 
que lor dame vient, 
si li saillent a l’encontre o cierges et o tortiz, 
car autrement n’i veissent pas por la nuit 
qui trop ert oscure. 
Si descendent la dame 
et ele dist
qu’il ne s’entremetent de lui, « 
mais je vos pri, fait ele, d’onorer cel chevalier 
et de servir, 
car je vos di, fait ele,
qu’il est li plus prodons del monde et le millor chevalier». 
Et le descendent maintenant 
et li ostent l’escu del col, 
puis le moinnent amont 
et le desarment. 
Et la dame le resgarde 
et voit le vis gros et anflé 
et le nes escorchié et sanglant des cox
qu’il ot donnez et receuz ; 
si li fait aporter eve chaude a laver son col et son vis 
qui touz estoit nerciz des mailles del haubert. 
Et quant ele resgarde l’escu, 
si dist oiant touz ceus de laienz : « 
Ha, escuz, 
tant avez hui esté resgardez et desirrez d’estre tenuz de maîntes beles puceles! 
Si m’aïst Diex, bien se puet celui vanter 
qui vos porte, 
que onques chevalier tel merveilles ne fit en I. jor 
com a hui fait cist. 
Et beneoiz soit Diex 
qui le me donna acointier, 
car il ne me poïst mie greingnor honor avenir de ce 
qu’il est venuz a mon hostel. » 
Lors entre en sa chambre 
et aporte robe de cendal a vestir a Lancelot; 
et quant il est vestuz, 
si le fait seoir
et li dist: « Sire, reposez vos, 
car si maist Diex vos le devez bien faire, 
car asez avez esté travilliez. » 
Et ele conmande a cels de laienz 
qu’il apareillent a mengier, 
car il en est tans 
et il si font. 
Quant il furent assis a la table, 
si vint laienz I. vallez 
qui dist a la dame: « Dame, mes sires est venuz. — 
De par Deu, fait ele, di li 
qu’il viengne mengier 
et qu’il ne demort mie, 
car il a çaienz I. chevalier 
a cui je voil 
que il face grant joie. » Li vallez vient a son signor 
et li dist ce 
que sa dame li mandoit. 
Et il se desarma maintenant 
et ausint firent tuit li autre; 
si vint el palais soi disieme de chevaliers et la dame se leva encontre lui 
et ansi fist Lanceloz. 
Et li sires li conmande molt tost 
qu’il se rasiet 
et il si fait.
Quant il furent assis 
et il orent un poi mengié, 
si li dist la dame: « Sire, faites joie a vostre oste, 
car bien sachiez 
que a plus prodome de lui ne poez vos faire honor. — Prodom, fait il, dame? 
Qu’est ce 
que vos dites ? 
Certes je ne di mie 
qu’il ne soit prodom et vaillanz. 
mais il a molt a faire en I. prodome, 
plus que je ne cuidoie hui 
matin.Si ai tant apris en cest jor d’ui 
que je cuit
qu’il ait el monde 
que I. prodome. 
Mais celui 
que je di
ai je bien hui veu esprouver entre chevaliers 
que puis que chevalerie fu establie, 
ne cuit je 
que hons mortex feist tels merveilles 
com il a hui faites. » 
Lors li demande la dame ausi comme
s’ele n’i eust mie esté: « Sire, 
ou fu ce 
que veistes celui chevalier 
que vos dites ? — 
Ce fu, fait il, a l’assembles le roi Baudemagu et del roi de Norgales. — 
Ha, sire. quiex greingnors merveilles pooit il faire 
que li autre faisoient ? — Quelz, dame ? 
Ce ne vos avroie je ouan conté. 
Par foi, ja Diex ne m’aïst 
se je savoie pas raconter ce 
que je li vi faire, 
ne vos ne m’en creriez mie, 
se je vos juroie sor sainz, 
car il vos sambleroit merveilles. » 
Et cele cui il plest? a escouter ce 
qu’ele ot veu et meesmement devant celui
qui ce avoit fait dist au signor: « 
Biau sire, toute voies an diroiz vos aucunnes beles jostes devant cest prodome 
qui çaienz est herbergiez 
si qu’il le sache a dire, 
quant il venra en son païs. — 
Biaux cox, fait li sires, 
vos am puis je dire plus de M., 
car je l’aloie touz jorz sivant 
por veoir les merveilles 
qu’il faisoit: 
si li vi occirre a V. cox V. chevaliers
et V. sergenz si vistement 
qu’il fandoit pres que a par mi les chevax et les chevaliers 
et de moi meesmes vos di je
qu’il fandi mon escu en I. moitiez 
et trancha ma sele et coupa mon cheval par mi les espaules, 
et tot a J. sol cop. — Sire, fait la dame, 
dont ne cuit je mie que vos receussiez l’autre cop. — Je, dame ? fait li sires. 
Qu’est ce 
que vos dites ? 
Si m’aïst Diex, je n’atandisse l’autre cop por toute la terre le roi Artu, 
car aprés s’espee ne me couvenist il ja mire fors la mort, 
ne il n’a mie au mien esciant home si hardi el monde, 
s’il avoit hui veu ce
qu’il avoit fait, 
que jamais l’atandist a cop.» 
Et la dame s’ancommance a rire. « 
Encore vos dirai je greingnors merveilles, fait li sires,
que je li vi abatre a J. retrous de lance IIIl. chevaliers : 
ce ne fist onques ne home ne deables. — 
Or me dites, fait la dame, 
que feriez vos, 
se vos teniez celui en vostre ostel ? — 
Certes, dame, fait il, 
se la force en estoit moie, il ne se partiroit ja de moi, 
ainz le tandroie avec moi, 
car plus riche tresor ne porroie je mie tenir. —
Et s’il i avoit, fait la dame, esté en tel manniere 
que vos nel conneussiez, 
que feriez vos ? — Je n’avroie jamais joie, fait il ; 
et s’il le savoient 
et il nel me disoient, il n’am porroient eschaper sanz mort. — En non Dieu, fait ele, donc nel vos celerai je plus, 
ainz le vos dirai, 
car je ne voil mie avoir vostre haine. 
Si saichiez 
que ce est cil prodom 
qui delez vos siet. » 
Et il le resgarde. « Monstrez moi, fait il, son escu, 
car par ce le connoistrai je bien. » 
Et ele conmande 
que l’an li aport. « Dame, dame, fait Lanceloz vos me dites ore tant de honte en vostre ostel 
comme vos voldrez; 
mais se je quidasse 
que vos fussiez si pooir 
que vos eussiez. — 
Ha, sire, faît la dame, poise il ja plus parlé, 
puis qu’il vos poise, 
et sachiez 
que honor. » 
Lors s’en vait li sires en une chambre connoist bien 
et en a trop grant joie. 
Lors revient est touz suens a faire son commandement; 
et il l’an 
Cele nuit fu couchiez a aise, 
si se reposa, 
car
Quant il fu esvilliez, 
si estoit ja li soulaux granz piece fresche et nouvele 
et il la prant 
et la vesti. 
Quant il mengiers aprestez. 
Quant il orent mengié 
et les tables li prie 
qu’il remaingne huimés 
et il dist 
qu’il ne le montez el cheval, il prant son escu 
et demande l. glaive « Dame, vos souvient il del couvenant 
que nos eusmes vos pri je, fait il 
que vos vos en aquitoiz 
si com vos vilainne, je ne fusse anuit entrez en vostre hostel 
por vos il donques ? — Dame, oîl certes. —
Dont n’an sera je le faisoie par amors 
et vos quidoie faire grant 
ou li escuz estoit, 
et si tost com il l’a veu,
si le arriere 
et fait Lancelot trop grant feste et dist 
qu’il mercie molt. 
assez estoit las et travilliez, 
et dormi dusque vers prime. avoit levez a; 
et la dame li ot apparillié robe de lin fu vestuz et aparilliez 
et il ot oi messe, 
si fu li furent levees, Lanceloz demande ses armes 
et li sires feroit en nule manniere. 
Et quant il est touz armez 
et et l’an li aporte.
Lors dist a la damoisele de laienz: entre moi et vos ? — Sire, fait ele, ofl bien. — 
Dont devez faire. » 
Et ele dist 
que si fera ele volentiers. 
Lors fait enseler J. palefroi
et dist a I. vallet 
qu’il la sive. « Dame, fait il,
ou devez vos aler ? — Sire, je manrai cest seignor a Corbenic 
que je li ai en couvant a monstrer la plus bele riens del siecle. — Alez donc, fait li sires, 
et pensez dou revenir. » 
Ele se part atant de laienz 
et aquielt sa voie ou Lanceloz, 
si fu molt bien enmuselee por le souleil 
qui mal ne li feist. 
Einsi chevauchent dusque aprés none tant 
que il viennent en une valee 
et voient devant aux el fonz del val J. petit chastel molt bien seant, 
car il est clos tout entor d’eve parfonde et de bons murs batilliez. 
Quant il vindrent pres, 
si encontrerent une damoisele 
qui dist a la dame : « Dame, 
ou menez vos cel chevalier? » 
Et ele dist : A Corbenic. — Voire, dame, fet la pucele, en non Deu, 
donc ne l’amez vos gueres,
car vos l’amenez en tel leu 
dont il ne puet partir sanz honte et sanz domage. » 
Tant ont alé 
qu’il viennent au chastel
et troevent le pont 
par ou on 
passoit,si entrent enz, 
et quant il viennent en la maistre rue, 
si li conmance l’an a dire: « Sire chevaliers, la charrette vos atant. » 
Et il respont basset
que s’il li couvient entrer, 
ce n’est? pas la premiere foiz 
qu’il i a antré. 
Et il chevaucherent toutes voies 
tant qu’il aprochierent de la maistre tor ; 
si la prise molt, 
car c’est la plus bele et la plus fort 
qu’il onques veist a son esciant. Il resgarde sor destre 
et ot une voiz de fame assez pres de lui, 
ce li ert avis. Il vet cele part 
et voit 
que c’ert la damoisele 
que mes sires Gauvain vost geter de la cuve,
mes il he pot, 
et ele crioit: « Sainte Marie, 
qui me getera de ci ?, 
Et quant ele voit venir Lancelot, 
si dist: « 
Ha sire, getez moi de ceste eve 
qui m’art !» Il vient a la cuve 
et la prant par les braz et la met fors, 
Et quant ele se voit delivre, 
si li chiet as piez 
et li baise la jambe et le soler 
et li dist: « 
Ha, sire, beneoite soit l’eure 
que vos fustes nez, 
car vos m’avez gité de la greingnor dolor 
ou fame fust onques. » 
Mais maintenant conmance la sale a emplir de dames et de chevaliers 
et
si assemblent tuit cil de la vile 
por veoir la damoisele et la mainnent en une chapele 
por randre graces a Nostre Seingnor. 
Lors moinnent Lancelot en I. cimetiere desouz la tor 
et li monstrent I. tombe molt riche 
ou il avoit lestres escrites 
qui disoient: « 
Ja ceste tombe ne sera levee devant 
que li lieparz i mestra main,
de qui li granz lions doit issir, 
et cil la levera legierement,
et lors sera engendrez li granz lions en la bele fille au roi de la Terre Forainne. » 
Quant il a les lestres leues,
si n’entant pas 
qu’eles vuelent dire 
et cil 
qui entor lui sont li dient: « Sire, nos cuidons bien 
que ce soiez vos dont ces letres parolent, 
car nos savons bien par la damoisele 
que vos avez delivree 
que vos estes li mieldres chevaliers de touz cels 
qui or sont. — 
Que volez vos 
que je face? Je sui pres de faire totes voz volentez. — Nous volons. font il, 
que i vos levez ceste tombe 
et veoiz 
qu’il a desouz. » 
Et il met la main au plus gros chief 
et la lieve trop legierement
et voit dedenz le plus hideuz serpent et le plus felon par samblant 
dont il oïst onques parler. 
Et quant il voit Lancelot, 
si li gete feu si ardant 
qu’il li brule tout son haubert 
et ses armes 
et se lance fors de la tombe en mi le cimetiere 
si que li arbrisel 
qui dedenz estoient conmencierent a ardoir por l’ardeur dou feu. 
Et cil de laienz tornent en fuie 
et montent as fenestres en haut 
por veoir 
conment il sera 
et Lanceloz gete son escu l devant son vis, 
puis s’adresce cele part 
ou il vit le serpent comme cil 
qui ne doute aventure 
qui avenir li puisse. 
Et li serfald]panz li giete feu envenimé 
si qu’il li art son escu par defors 
et Lanceloz le fiert par mi le piz del glaive 
si qu’il li met el cors et fer et fust.
Et il conmance a batre a la terre de ses eles comme cil 
qui est navrez a mort, 
et ll met la main a l’espee 
et li donne grant cop la 
ou il le puet ataindre
tant qu’il li fait le chief voler. 
Lors viennent? avant li chevaliers
qui ja estoit armez 
por aidier a Lancelot; 
et quant il voient
qu’il l’a ja occis, 
si le reçoivent a grant joie 
et conmancent li sain a sonner. 
Maintenant viennent laienz chevaliers, dames et damoiseles tant
que ce n’est se merveille non a 
et li dient 
que bien soit il venuz sor touz ceaux dou monde ; 
si le moinnent el maistre palais 
et le desarment. A cels paroles issi de laienz J. granz chevalier. 
et amenoit o lui grant compaingnie 
et estoit I. des plus biaux hom 
que Lanceloz eust onques veu, 
puis qu’il parti de Kamaalot, 
et molt resambloit bien gentil home. 
Et quant cil de laienz le voient venir, 
si se lievent encontre lui 
et dient a Lancelot: « Sîre, veez ci le roi 
qui vient. » 
Lors se dresce Lanceloz 
et dist 
que bien soit il venuz 
et il li rant son salu 
et li gete les braz au col 
et li dist: « Sire, 
tant vos avons desirré a veoir et a avoir
que Deu merci or somes nos saisi de vos. 
Et sachiez 
que nos en avions grant mestier, 
car tant a esté nostre païs deserté et essillié 
et li povre home perdu lor gaingnage 
qu’il ert des ores mais bien droit, 
s’il plest a Nostre Seingnor, 
que lor pertes soient restorees 
et lor biens restabli 
dont il ont esté grant piece soufraiteux. » 
Lors s’asiet li uns delez l’autre 
et li demande li rois 
dont il est 
et conment il a non. — Lancelot del Lac, fait il. — 
Or me dites, fait li rois, li rois Bans, li prodom 
qui morut de duel, 
ne fu il vostre peres? — Sire, fait Lanceloz, oïl. — 
Par foi, fait li rois, 
dont sui je touz aseur 
que par vos ou par chose 
qui de vos istra sera cil pais delivrez des estranges aventures 
qui i aviennent jor et nuit. » 
Lors vint avant une dame de si grant aage 
que bien pooit avoir C. anz; 
si apele le roi, 
si li dist: « Sire, je voil a vos parler. » Li rois se part de Lancelot 
et commande a ses chevaliers 
qu’il li facent compaingnie 
et il dient 
que si feront il. 
Lors s’en vait o la dame en une chambre a 
et ele li dist, 
quant il fu assis: « Sire, 
que porrons nos fere de cest chevalier 
que Diex nos a amené ? — Je ne sai, fait il, 
que l’an an doie faire 
fors qu’il avra ma fille 
a faire sa volenté. — 
An non Dieu, fait la dame, je sai bien 
qu’il ne la voldra mie panre, 
quant l’an li offerra, 
car il aimme tant la roine, la fame le roi Artu, 
qu’il ne voldroit avoir nule autre, 
et par ce couvandra il 
que Pan le face 
si saigement 
qu’il ne s’en aperçoive. — 
Or an esploitiez, fait li rois,
si com vos voudrez, 
car il covient 
qu’il soit fait. — 
Or ne vos entremetez plus, fait la dame, 
car j’en vendrai bien a chief. » 
Lors entre li rois en la sale 
et vient a Lancelot 
por faire lui compaingnie; 
si parolent li uns a l’autre 
et s’entracointent au plus bel 
qu’il pueent. 
Si li demande Lanceloz 
conment il a non 
et il dist 
que l’an l’apele Pellés de la Terre Foreinne. Endementres 
qu’il parloient einsi, 
si resgarde Lanceloz 
et voit laienz entrer par une fenestre le coulon 
que mes sire Gauvain. avoit veu autre foiz 
et portoit en son bec I. encensier d’or molt riche. 
Et
si tost com il fu laienz entrez, 
si fu li palais repleniz de totes les bonnes odors 
que cuers d’ome porroit penser. 
Et lors se turent par laienz, 
qu’il n’i ot celui 
qui mot deist, 
ainz s’agenoillierent, 
quant il virent le coulon venir. 
Et il entra maintenant en une chambre. 
Lors saillent li sergent 
et metent les napes sus les dois, 
si s’asieent li un et li autre sanz ce que nus i deist mot 
ne nus n’i fu apelez. 
De ceste chose se merveille molt Lanceloz, 
si fait autel come li autre 
et l s’asiet devant le roi 
et voit 
qu’il sont tuit em prieres 
et en oroison 
et il fait autel 
comme li autre font. 
Aprés ce qu’il furent assis ne demora gueres 
qu’il vit issir d’unne chambre une damoisele
que mes sire Gauvain ot tant resgardee, 
si fu si bele et si avenanz de toutes choses 
que Lanceloz meesmes dist bien 
que onques
mais a fame ne vit si grant biauté, 
se ne fu en sa dame la roine 
et dist 
que voir li disoit cele 
qui laienz l’avoit amené. Il resgarde le vessel 
que la damoisels tenoit entre ses mains 
qui est li plus riches a sou esciant 
qui onques fust veuz par home mortel 
et estoit fait en samblant de galice : 
si li est avis, 
et bien le croit, 
que ce soit sainte chose et dingne; 
si conmança les mains a joindre encontre et a encliner le piteusement. 
Et ausi com la dame passoit? par mi les dois s’agenoille chascuns devant le saint vessel 
et il si fait ausi. 
Maintenant furent les tables raemplies de touz les biax mengiers 
que l’an savroit deviser 
et li palais fu raempliz de si bonnes oudors
com se toutes les bonnes espices i fussent del monde espandues. 
Quant la damoisele fu une foiz alee par les dois. 
si s’an torne droit a la chambre 
dont ele estoit venue. 
Quant ele s’an fu alee, li rois Pellés dist a Lancelot: « 
Certes, sire, je avoie molt grant paor 
que la grace Nostre Seingnor ne fausist a cest cop tot ausi 
com ele fist avant ier, 
quant mes sire Gauvain fu çaienz. » — 
Biau sire, fait Lanceloz, il n’est mie mestier
que Nostre Sires 
qui tant est debonnaires soit toz jorz couroueiez a ses pecheors. » 
Quant li rois ot mengié par loisir, 
si leverent les napes 
et li rois demande a Lancelot 
qu’il li samble del riche vesse! 
que la damoisele aporta. « Il me samble, fet il,
que de damoisele ne vi je onques si bele; de dame ne di je mie.» 
Quant li rois entant ceste parole, 
si pense tantost a ce 
qu’il ot oï de la roine Genievre 
et bien croit
que ce soit voirs 
que l’an li ot dit. 
Si vient a Brisane, la mestresse sa fille, cele 
qui devant avoit a lui parlé,
et li conte ce 
qu’il ot respondu de sa fille. « Sire, fait ele. iel disoie bien. 
Or m’atandez l. poi 
et je irai a lui parler. » Ele vient a Lancelot 
et li conmance a demander noveles del roi 
et li dist teles 
com il les set de la roine. « Sire, fait ele, 
ce ne vos demant je mie, 
qu’il n’a gueres 
que je la vi sainne et joieuse. »
Et il tressaut touz de joie, 
quant il l’oit parler ; 
se li demande 
ou ele la vit. « Sire, fait ele, 
ci pres a Il. liues 
ou ele gerra anuit. — Dame, fait il, vos me gabez! — 
Si m’aïst Diex, fait ele, no fas; 
et por ce 
que vos m’en creoiz mielz, venez o moi 
et je la vos monsterrai. — 
Certes, dame, fait il, volentiers. » 
Lors envoie querre ses armes 
et cele vait? endementres au roi 
qui l’atandoit en la chambre. Il li demande 
conmant ele a esploitié. « Faites tost, fait ele, vostre fille monter 
et l’anvoiez a la Quasce au plus tost
que vos porrez, 
et je irai aprés entre moi et Lancelot et li ferai antandant, 
quant nos serons la, 
que ce est la roine.
Et je ai aparillié J. tel boivre 
dont je li donrai et
puis qu’il en avra beu 
et la force li sera montee el cervel, ge ne dout mie 
qu’il ne face ma volenté tote 
et ansi porra avenir 
quanque nos alons querant.» Li rois fait sa fille aparillier et li baille XX. chevaliers 
qui la conduiront au chastel de la Quasse. 
Et quant il vindrent la 
et il furent descendu, 
si firent faire en une sale le plus riche lit 
que l’an pot
et s’i coucha la damoisele, 
puis que cil voldrent 
qui ? laienz l’avoient amenee. 
Et Lanceloz ot prises ses armes 
et monta en son cheval 
et s’em part 
et il laisse cele 
qui l’i avoit amené, ? 
si chevauchent tant entre lui et Brisanne 
que il vindrent au chastel de la Quasse. 
Quant il i furent venu, 
si estoit nuiz oscure 
ne la lune n’ert pas encore levee. Il descendent 
et Brisane le moinne en I. chambre 
ou li chevalier estoient; 
et quant il le voient venir, 
si se drecent encontre lui 
et dient 
que bien soit il venuz, 
si le desarment. Laienz avoit molt grant clarté, 
car il i avoit bien dusqu’a XX. cierges alumez. 
Et Brisane 
qui ot une soue pucele acointie de ce 
qu’ele voloit faire li ot baillies les poisons 
et li dist: « 
Quant tu orras 
que je demanderai boivre, 
si en aporte plainne coupe 
et le donne a Lancelot ne nul autre ne li aporte 
tant 
com il voille boivre » et ele dist: « Volentiers. » 
Quant Lanceloz fu desarmez, 
si ot talant de boivre a ce 
qu’il ot eu chaut a venir: 
si demande
ou est sa dame la roine. » Sires, fait 
ele, ele est en cele chambre 
et est ja endormie au mien esciant. » 
Et il demande le vin et la damoisele 
a cui il avoit esté conmandé aporte le boivre 
qui plus estoit clers que fontainne et de coulor a vin. La coupe n’ert pas grant, 
si fu toute plainne;
et il ot talant de boivre 
et la dame li dist: « Sire, buvez tout, 
car il ne vos fera ja 
se bien non,
car je cuit 
que vos ne beustes onques mais de tel. »
Et il prant la coupe 
et la boit toute plainne 
et troeve la poison bonne et douce, 
si en demande encore autant 
et cele li aporte 
et il boit tout outre. 
Lors est envoisiez et plus emparlez 
qu’il ne selt; 
si dist a Brisane 
conment il porra veoir sa dame la roine. 
Ele le resgarde 
et voit ja 
qu’il est touz muez, 
car il ne set 
ou il est 
ne conment il vint laienz, 
ainz cuide vraiement estre en la cité de Kamaalot et li est avis 
qu’il parole a une dame 
qui toz dis faisoit compaingnie a la roine, 
des lors que la dame de Meloaut fu morte. 
Et quant ele le voit si afolé 
et qu’ele connoist bien
qu’il porra estre legierement deceuz, 
si dist: « Sire, ma dame puet ja bien estre endormie. 
Que demorez vos tant 
que vos n’alez a li ? — 
Por ce, fait il, 
qu’ele ne me mande mie, n’i voil je mie aler : 
mais s’ele me mandoit, je i iroie. — Enon Dieu, fait ele, vos en orrez. par tans noveles. » 
Lors entre en la chambre 
et fait samblant 
qu’ele ait parlé a la roine, 
puis vient a Lancelot 
et li dist: « Sire, ma dame vos atant 
et vos mande 
que vos ailliez a li parler. » 
Et il se fait maintenant deschaucier 
et entre en la chambre em braies et en chemise 
et vient au lit 
et se couche avec la damoisele. conme cil 
qui cuide 
que ce soit la roine. 
Et cele 
qui riens ne desirroit fors avoir celui de cui terrienne chevalerie estoit enluminee le reçoit liee et joieuse 
et il li faisoit tel joie 
et tel feste 
com il faisoit a sa dame la roine. 
Einsinc sont mis ensemble le millor chevalier et le plus bel 
qui or fust et la plus bele pucele et de haut lignage 
qui fust alors; 
si se desirrent par diverses entancions, 
car ele ne le fait mie tant por la biauté de celui ne por luxure ne por eschaufement de char 
come ele fait por le fruit recevoir 
dont toz li païs doit venir a sa premiere biauté, 
qui par le dolereux cop de l’espee 
as estranges ranges avoit esté desertez
et essilliez, 
si com il devise apertement en la Queste del Graal.
Et cil la desirroit tout en autre manniere, 
car por sa biauté ne la couvoitoit il pas, 
mais il cuida 
que ce fust sa dame la roine 
et par ce fu il eschaufez 
qu’il la connut ausinc 
com Adam fist sa fame, 
mes non mie en tel maniere,
car Adam connut sa famei leaument et par le conmandement Nostre Signor;
et cil connut ceste ? em pechié et en avoutire et contre Deu et encontre Sainte Eglyse, 
et neporquant li Sires en qui tote pitié abite 
et qui ne juge mie 
selon les faiz as pecheors resgarda ceste assamblee 
selonc le preu a ceus del païs 
com cil
qui ne voloit mie 
qu’il fussent touz dis en essil: 
si lor donna tel fruit engendrer 
et concevoir 
que por la flor de virginité
qui iluec ! fust corrumpue 
et violee fu recouvree une autre flor de cui bien et de cui tandror » mainte terre fu replenie et rasouagie; 
qu’ausinc com l’Estoire del saint Graal nos fait antandant, de ceste flor perdue fu restorez Galaad, li virges, li tres bons chevaliers, cil 
qui les aventures del saint Graal mist a fin 
et s’asist el perilleus siege de la Table Reonde 
ou onques chevaliers ne s’estoit assis 
qui ne fust morz. 
Et tout ainsi com li nons de Galaad avoit esté perduz en Lancelot par eschaufement de luxure, tout ansi fu recouvrez en cestui par atenance de char : 
car il fu virges en volenté et en oevre jusqu’a la mort, 
si com l’estoire le devise. 
Einsine fu recouvree flor pour flor, 
car en sa nessance fu flor de pucelage estainte et maumise: 
cil 
qui puis fu flor
et mireor de chevalerie, il fu restorez par le conmun assamblement; 
et
se virginitez fu empirie en ce 
qu’il fu conceuz, 
bien en fu li mesfaiz amandez en sa vie par sa virginité 
qu’il randi sainne
et antiere a son Sauveor, 
quant il trespassa del siecle, 
et par les granz biens 
qu’il fist en sa vie, 
Si se taist ores li contes de lui 
et retorne a Lancelot 
qui toute la nuit jut o la damoisele ; 
se li toli le non 
a cui ele ne pot puis vraiement recouvrer, 
car se l’an la poïst au soir apeler pucele, 
cil nons li fu i changiez en damoisele a l’andemain. 
Quant » li jorz aparut, 
si s’esveilla Lanceloz 
et resgarda entor lui, 
mes il ne vit point de clarté, 
car toutes les fenestres estoient si estoupees 
que li soulauz n’i pooit entrer poi ne grant.
Lors se merveille 
ou il est 
et taste tout entor lui et troeve la damoisele; 
se li demande 
qui ce est, 
et il estoit ja revenuz en son mimoire, 
car la force de la poison estoit faillie, 
des lors que il connut la damoisele charnelment. 
Et ele li dist: « Sire, je sui J. damoisele, fille au roi Pellés de la Terre Foreinne. , 
Quant il l’antant, 
si perçoit maintenant 
comment il a esté deceuz; 
si saut dou lit tant dolanz 
que nus plus
et prant sa chemise et ses braies 
et se vest et chauce
et prant ses armes. 
Quant il fu touz armez, il vient a la chambre 
ou il avoit geu 
et ouvre les fenestres ; et
quant il voit cele 
par cui il a esté deceuz, 
si est tant dolanz 
qu’il cuide bien issir del sans ; si panse 
qu’il s’en vengera orandroit sanz plus atandre. 
Lors traist l’espee 
et vient vers la damoisele 
et dist trop durement iriez: « Damoisele. vos m’avez mort: si couvient 
que vos en muiriez, 
car je ne voil que jamais decevoiz home en tel manniere 
com vos m’avez deceu. » 
Lors dresce l’espee contremont 
et cele 
qui grant paor a de morir li crie merci a jointes mains 
et dist: « 
Ha, frans chevaliers, ne m’oci mie por cele pitié 
que Diex out de Marie Madelainne !» 
Et il s’areste touz trespensez 
et la voit la plus bele riens 
qu’il onques mais veist 
et il trambloit si durement d’ire et de mautalant
que a poinnes pooit il tenir s’espee 
et se test 
et pense
qu’il fera, 
ou s’il l’ocirra 
ou s’il le laira vivre. 
Et cele li crie toutes voies merci 
et est devant lui a genouz toute nue en chemise 
et il resgarde ses ieuz et son vis et sa bouche 
et voit en lui tant de biauté 
qu’il en devient touz esbahiz. 
Lors dist tant dolanz 
que nus plus: « Damoisele. je m’en irai 
si vaincuz et si recreanz com cil 
qui ne s’ose de vos vengier, 
car trop seroie cruex et desloiax, 
se si grant biauté destruioie 
com il a en vos. 
Si vos pri 
que vos me pardoingniez ce 
que je tres m’espee sor vos, 
car ire et mautalant le me fist faire. — Sire, fait ele, je le vos pardoing 
par si que vostre courouz me pardoingniez. » 
Et il li otroie, 
puis qu’il voit 
que dire li couvient; 
si remet s’espee el fuerre 
et la commande a Deu. 
Quant il vient a la cort aval, 
si troeve son cheval enselé ; 
si le fist Brisane apareillie celoz le trouvast, 
quant il vandroit aval, 
quar ele savoit 
por ce que Lanbien 
qu’il ne remandroit s’apercevroit de la decevance. 
Quant il est montez et laienz, 
si tost com il Il a pris son escu et I. gl. arbre, 
si s’em part dolanz et courrouciez 
et entre
en 
qu’il trova apuié a I. son chemin 
et vait pansant si durement 
qu’il ne set de lui conroi. 
Et li rois de la
Quasse por veoir sa fil s fu matin venuz au chastel conté
conment Lanceloz s’en estoit alez. 
Quant il vint 
que l’an li avoit ja la, 
si la troeve malade et deshaitie de la paor 
que Lanceloz li ot faite 
qu’il ne l’oceist; 
si conta son pere. einsi
com il li 'estre de li et de Lancel. pit avenu. 
Quant il sot vraiement rement et plus honorer que devant. 
Et ne demora pas ist garder molt chieIII. 
mois 
qu’il sot 
qu’ele estoit enceinte et par les usiciens 
qui li ue ce ert voirs : 
si en furent si lié 
que nul plus et strent et par la damoisele
qui dist ll del païs en firent grant joie. 
Quant a Lanceloz
se fu partiz de la damoisele, 
sr erra tout le jor entier molt dolanz et courouciez 
et toz jorz aloit demandant nouveles de Lion son cousin. 
Quant il ot erré i dusqu’aprés vespres, il resgarda devant lui 
et vit en I. montaigne l. molt bel 
chastel; il torne cele part, 
car il ert tans de herbergier. 
Quant il est venuz dusqu’au chastel, 
si troeve I. chevalier 
qui li dist: « Sire chevaliers, par ci ne poez vos passer, 
se vos ne volez jouster. » Lanceloz pensoit si durement 
qu’il n’antandi pas a ce 
qu’il dist; 
si s’an vait sus le pont 
ne onques ne laisse son penser. 
Et cil chevaliers li vient son glaive aloingnié 
et le fiert si durement
qu’il li fait la sele widier 
et le porte tout envers dedenz le fossé. 
Et Illl. vallez 
qui estoient sus la bretesche li conmancent a crier: « 
Ha, sire chevaliers, 
or vos poez bien baingnier ! » 
Et li chevaliers del chastel prant le destrier Lancelot, 
si entre dedanz la vile; 
et maintenant fu la porte close. 
Et quant Lanceloz voit 
qu’il est chaüz en l’eve, 
si est touz esbahiz, 
car il ne set 
comment il est chaoiz, si sant 
qu’il afonde. 
Lors aert a Il. poinz J. arbre 
qui devant lui estoit 
et fait tant
qu’il est issuz del fossé 
et venuz a terre seche, son escu a son col, son glaive en son poing. 
Et cil de la bretesche li dient: « Sire chevaliers, aillors vos couvient querre ostel, 
car çaienz ne metrez vos huimais le pié, 
mais demain 
se vos reveniez
et nos poons recevoir chevalier pescheor, nos vos recevrons volentiers. » 
Quant il voit 
que cil le vont i einsi gabant, 
si est molt dolanz; 
lors lor dist: « 
Biau seingnor, et de mon cheval 
car me dites nouveles, 
se vos les savez. — 
Par foi, font il, de vostre cheval ne savons nos riens, 
mais de celui 
que vos avez perdu savons nos bien. 
qu’il est çaienz et dahaiz ait 
qui cheval vos donna, 
car certes il nel poïst noauz amploier. » 
Quant il voit 
qu’il n’i prandra plus, 
si est assez plus dolanz 
que devant 
et vient desouz en la valee 
et s’asiet auques pres dunne fontainne desouz IlII. arbrisiax, 
si met son glaive delez lui 
et s’asiet desus son escu; 
si est tant dolanz et courrouciez tant que la nuiz soit venue. 
Quant li tans fu aprés ce J. poi acoisiez
et la lune fu levee, 
si resgarde Lanceloz 
et voit venir IlI. chevaliers armez, 
si descendent a la fontainne 
et ostent lor armes, 
si s’asieent desus l’erbe vert. 
Aprés ce ne demora mie granment 
que IIII. escuier vindrent 
qui amenerent la damoisele avec aux 
qui Lancelot avoit gari de l’anvenimement 
qu’il avoit pris l’autre jor a la fontainne et an plouroit molt durement 
et les clamoit larrons et traïtres. 
Quant Lanceloz le voit plourer, 
si est molt dolanz, 
car il n’amoit nule fame plus de li fors la roine. Il se pense 
qu’il li aideroit sauve s’onor, 
quant il se porpense 
qu’il atandra encore 
tant qu’il voie 
que cil voldront faire. 
Quant il l’ont descendue del cheval, 
si se lievent li III. i chevalier 
et dient 
que bien. soit ele venue et ele lor dist 
que mal soient il trové comme desloiaux chevaliers et larrons. « 
Ha, damoisele, fait li uns, vos direz ce 
que vos voudrez, 
mais desloiaux ne larrons ne somes nos mie. — 
Si estes voir, fait ele. 
Quel greingnor desleauté poez vos faire 
que prandre damoisele en murtre et an repost 
et de mestre main a li estre son gré ? 
Ne greingnor larrecin ne poez vos faire et tout ce avez vos fait de moi 
qui en murtre et en traïson me venistes prandre en la meson mon frere 
et m’en avez amené sanz le seu de lui. 
Et cuidiez vos por ce 
que je sui en vostre saisine 
que je vos aimme plus tost ? 
Certes nenil, 
ainz voudroie mielz 
que vos fussiez trainez a la queue de mon roncin; 
car trop seroie avillie, 
se je laissoie le millor chevalier del monde 
et le plus prodome 
a cui j’ai m’amor donnee 
por I. si vil chevalier et si recreant com vos estes. — Damoisele, fait il, 
se vos n’estes amee, 
que vos vaut ? 
Certes ce ne porroit pas estre 
que li mieldres chevaliers del monde 
et li plus prodom eust mise s’amor en vos, 
car trop la porroit mielz amploier. — 
Certes, fait ele, sire chevaliers, cil 
qui est ore le millor chevalier dou monde ne tient pas 
s’amor a mal emploie en moi, 
ainz m’aimme bien 
et amera 
tant com il me savra en vie, 
et je l’an serai si vraie 
que ja chevalier tant? conme je vive, ne se porra venter 
que jou li face compaigniea; 
et
se je bien voloie faire si grant desloiauté 
que j’en vousisse I. mestre en son leu, 
ja 
si m’aïst Diex si mauvais chevalier 
com vos estes n’i metroie, 
ainz i mestroie tel 
dont l’an ne me devroit mie blasmer.» 
Lors se courrouce li chevaliers 
et dist a la damoisele : « 
Et por Deu, 
car nos dites or 
qui est cil chevaliers 
qui tant est prodom 
et 
qui si loiaument vos aimme ? — 
Certes, fait ele, il ne faît mie a nommer devant
si noiant home 
com vos estes 
et neporquant por vos grever plus, vos dirai je 
qui il est: 
ce est mes sire Lanceloz del Lac, c’est cil 
que vos n’oseriez atandre a cop pour tout le reaume de Logres. — 
Celui? fait li chevaliers. 
A mal eur soit il ore le millor chevalier dou monde! 
Certes il ne le porroit pas estre, 
car il fu filz au plus mauvais roi et au plus failli de cuer 
qui onques portast couronne 
et bien monstre en la fin 
qu’il estoit noianz ; 
car li rois Claudas mes cousins le deserita de toute sa terre 
si qu’il s’anfor et morut de duel. 
Et 
por ce di je 
que de si mauvés roi ne porroit pas issir le millor chevalier del monde. — 
Ha, dant mauvais chevaliers, fait ele, 
si m’aïst Diex, 
s’il fust ja ci. 
ja ceste parole ne vos issist mais de la goule, 
car vos n’eussiez cuer del dire por tote la terre le roi Artu. — Damoisele, fait il, vos diroiz ce 
que vos plaira 
et je vos escouterai, 
mais toutes voies vos di je 
que vos façoiz ma volenté debonnairement et ne soiez pas si vilainne 
qu’il vos couviengne faire force, 
car je ne vos ameroie ja puis ; 
et vos veez bien 
qu’il estuet
que vos le façoiz, 
car la force n’est pas vostre 
et mes voloirs i est. — 
Fi, fait ele, par male aventure 
ainz fusse je arse 
ou noie 
que je par si mauvais home fusse honnie,
quar si m’aïst Diex, pis ne porroie je faire. » 
Et il conmande as chevaliers et as escuiers 
qu’il se traient en sus, 
car il velt touz seus remanoir avec cele 
qu’il aimme 
et dont il cuide bien faire sa volenté sanz contredit. 
Quant cil s’an sont d’iluec alé, il prant la damoisele et la giete souz lui 
et dist
qu’il li fera a force, 
s’ele ne li veult otroier debonnairement. 
Et ele s’escrie: « 
Ha, gentils hom Lanceloz, 
por quoi n’estes vos ci ? 
Si vengissiez moi et vos de la honte 
que cil lerres vos velt faire. » 
Lors conmance a guenchir et a detordre soi au plus 
qu’ele ! puet 
et il la tient molt estroit entre lui et la terre. 
Et cele se rescrie: « 
Ha, Lanceloz, biaux douz amis, li vostre secors me tardera moult, 
ce m’est avis. »
Et Lanceloz 
qui bien ot veu ce 
qu’il orent fait 
et antandues toutes les paroles 
qu’il disoient se dresce? en estant, 
ce li est avis 
que trop porroit huimais demorer; 
sì prant son escu 
et traist s’espee 
et dist a cele 
qui le regrete : « Damoisele, n’aiez paor, 
car je ne sui mie trop loing de vos 
et mal vos a li chevaliers courroucie, 
qu’il en morra. » 
Lors s’en vait vers aux grant pas, 
et quant cil le voit venir, 
si a grant paor de mort 
et crie: « Aide aide! — 
Par mon chief, fait il, aide ne vos avra mestier, 
car vos en morrez
et il est bien droiz, 
quant ceste damoisele voliez honir a force. » 
Lors hauce l’espee 
et cil velt foïr, 
mais il ne puet,
car Lanceloz le fiert si de l’espee 
qu’il li tranche l’espaule senestre,
et cil chiet a la terre 
qui navrez se sent a mort.
Et li autre acourent 
por lui aidier 
et Lanceloz lor laisse corre. l’espee traite, 
si en occist IlI. 
tantost a ce 
qu’il les troeve desarmez; 
et li autre tornent an fuie a ce 
qu’il ont paor de morir 
et s’an vont plus que le pas vers la montaingne.
Et Lanceloz prant le millor des III. chevax 
por ce qu’il avoit le suen perdu 
et lesse les autres aler par la 
ou il vuelent; 
puis vient a la damoisele 
qui ert toute esbahie 
dont Lanceloz pooit venir 
et li demande: « Biaux sire, 
qui rescousse m’avez, estes vos Lanceloz ? » 
Et il dist oil et oste son hiaume, 
por ce qu’ele le quenoisse mielz. 
Et quant ele set 
que ce est il, 
si est tant liee que nule plus ; 
si li giete les braz au col 
et li fait la greingnor joie
qu’ele puet 
et li demande 
quele aventure l’a illuec amené 
et a quel ore. 
Et il li conte? 
conment il avoit perdu son cheval ne ne pooit el chastel entrer, 
et 
por ce estoit il venuz souz les arbrisiaux 
tant que il fust jorz. » Sire, fait ele, vos ne manjastes anuit ne ier par aventure. — 
Vos dites voir, fait il. — 
Or vos dirai, fait ele, 
que nos ferons. Montons sor noz chevax 
et alons chies une moie cousine 
qui ci pres maint a pres de demi liue 
et illec trouverons a mengier et a boivre et biaux liz a noz voloirs. » 
Et il dist
que ce velt il bien, 
car ausint ne feroient il riens illuec.
Quant il sont monté, 
si tornent a destre del chemin 
et vont
tant qu’il viennent a l’entree d’un petit boschet, 
si voient illuec une maison batillie close de fossez 
et troevent le pont levé. La damoisele huche le portier 
et cil 
qui bien le connoissoit 
ist fors em braies et an chemise, 
si avale le pont. 
Et la damoisele li dist: « Va tost, 
si esveille ma cousine 
et li di 
que je li amaing I. chevalier 
de qui ele sera molt liee, 
quant ele le connoistra». 
Cil cort por faire son conmandement 
et Lancelot entre lui et la damoisele passent le pont 
et descendent en mi la cort. 
Et ne demora gueres 
que li sires de laienz et la dame furent revestu et apparillié; 
si issent fors de la chambre et font cierges alumer 
por veoir cler. 
Si viennent a la damoisele et li font trop grant joie 
et ele dist a sa cousine 
qu’ele la lest ester 
et face joie au chevalier 
qu’ele a amené, «
car bien saichiez, fait ele, 
que a plus prodome de lui ne poez vos servir. » 
Et cele demande 
qui il est 
et ele dist 
que c’est Lanceloz del Lac. 
Lors li font tuit molt grant joie 
et le font desarmer. 
Et la damoisele dist 
que l’an lor apareille a mengier, 
car il ne mangierent anuit, 
et li sires de laienz le dist a ses genz 
qui bien en firent son conmandement,
car il distrent 
que tout ert prest. 
Si fait mestre les tables
et mengierent 
tant com lor plost; 
puis s’alerent couchier 
et dormirent. Au matin J. 
poi aprés prime se leverent cil de laienz 
et demanderent a la pucele 
quele aventure l’avoit ersoir amenee a tele ore, 
et cele lor conta 
conment il lor estoit avenu 
et conment I. chevaliers l’eust honnie, 
se ne fust Lanceloz 
qui l’an garda 
et li dist
que moult li a Diex aidié selonc les aventures 
qui avenues li sont. 
Quant Lanceloz fu vestuz et apparilliez, il vint en la sale
et salua son oste 
et dist 
que bon jor li donnast Diex. « Sire, fait Lanceloz, faites moi mes armes aporter, 
car je ne voil plus demorer. » 
Et cil commande 
que a l’an les aport,
mais ainz le fist mangier tout par loisir; 
aprés li fait baillier ses armes 
et il les prant », 
Ét quant il fu armez, li sires li demande 
ou il velt aler 
et il dist 
qu’il voldroit estre au chastel 
qui est laissus en I. montaingne. « De la aler, fait li sires, vos garde Diex ! je nel vos loeroie en nule manniere, 
car plus a de V. anz 
que chevaliers n’i pot antrer 
qui ne moreust 
ou fust emprisonnez. — 
Comment fu ce dont? fait Lanceloz. Il covient 
que vos le me diez. —
Et jel vos dirai volentiers. Il a I. an 
et plus c’uns chevaliers garde l’antree 
que nus n’i antre 
qu’il a ne conqueist par prouesce d’armes, 
et 
por ce ne vos loeroie je en nule manniere a aler cele part, 
car vos n’am porriez partir sanz bataille. — Enon Deu, fait Lanceloz, je ne lairoie en nule maniere 
que je n’i alasse, 
car je i perdi mon cheval 
ersoir ne sai en quele manniere. — 
Puis que vos avez si grant talant d’aler i, fait li chevaliers, g’irai o vos 
et verrai l’onor 
que Diex vos fera 
et vos conterai entre ci et la tel chose 
par coi ceste bataille devroit remanoir. 
Lors dist a ses sergenz 
qu’en li aport ses armes, 
car il voldra a mon signor Lancelot faire compaingnie dusque au chastel. 
Et quant il est armez 
et il sont andui monté, la damoisele dist a Lancelot: « Sire, je ai oï dire 
qu’il avra I. tornoiement a Kamaalot. I serez vos ? — 
Por quoi le demandez vos ? — 
Por ce que se je vos i cuidoie veoir, je ne lairoie en nule manniere 
que je n’i alasse. — 
Et je vos di, faît il, 
que g’i serai, 
se je sui en ma lige poesté. — 
Or alez 
dont, fait ele, a Dieu, 
car je vos i verrai, 
se merveille n’est.» Il s’em partent maintenant. 
Quant il sont I. poi esloingnié del chastel, 
si dist li chevaliers a Lancelot : « Sire, vos estes de la meson le roi Artu et compaingnon de la Table Reonde 
et par ce cuit je bien 
que vos quenoissiez cels 
qui en sont conpaingnon. » 
Et il dist 
qu’il ne repaire mie a cort moult, e 
et par ce nes? puis je pas connoistre touz, 
mais les plus erranz et cil 
qui plus quierent aventures cuit je bien connoistre ; 
et si en i a il maint 
que je ne connoiz mie, 
ce poise moi, 
car il n’en i a nul 
qui assez ne soit prodom et vaillanz ». — 
Or me dites, fet il, 
se vos quenoissiez I. josne chevalier 
qui est compaingnon de la Table Reonde 
et a non Hestor des Mares. — 
Si m’aist Diex, fait Lanceloz, je le conois bien. — 
Et que vos en samble? fait cil. 
Voldra il ja riens ? — 
Par Sainte Croiz, fait Lanceloz. je ne sai el monde chevalier de son aage 
que je doutasse tant 
com je feroie lui, 
s’il nos couvenoit aler dusqu’a outrance, 
car il est preuz et vistes et maniers 
et porroit soffrir merveille de l travail, 
si
com je cuit. — 
Et savez vos, fait il, 
qui il est? — 
Si m’aïst Diex, fait il, nenil, je nel connois se de veue non, 
mais tant vos di je bien 
qu’il est bons chevaliers
et preuz 
et plus pris sa chevalerie que la mon signor Gauvain. — 
Si m’aïst Diex, fait li ostes, 
par nature doit il estre bons chevaliers, 
car ses peres fu I. des bons chevaliers dou monde, ce fu li rois Ban de Benoye 
qui l’engendra. » 
Lors se mervilla Lanceloz plus que devant 
et dist : « 
Biax ostes, vos avez mespris, 
par avanture l’an vos a fait mançonge entandant. — En non Deu, fait il, je sai vraiement 
que li rois Ban de Benoye 
qui vos engendra engendra celui Hestor 
que vos me dites, 
et
si vos dirai comment. — 
Or me dites, fait Lanceloz, 
quar vos me faites tout mervillier, — Il avint, fait li chevaliers, n’a mie lonc tans, 
quant li rois Uterpandragon fu morz 
et l’an vost couronner le roi Artu 
qui lors ert jovenes enfés, 
que li baron 
qui de Uterpandragon tenoient refurent mandé devant le roi Artu 
et por recevoir lor fiez de lui 
et por faire lui homage, 
et tant que li rois Bans entre lui et le roi Boort de Gaunes son frere furent venu a la feste 
et jurent une nuit en ce chastel 
ou vos volsistes ersoir entrer. A celui 
tans en estoit sires li dus des Mares 
qui avoit une fille la plus bele 
que l’an seust en tout cest païs. 
Et quant li rois Bans la vit, 
si la convoita tant por sa grant biauté 
que il l’an fist mener en emblé 
et jut a li 
et engendra celui Hestor
dont je vos cont. 
Et quant li chevaliers a cui vos alez combatre li ot donné armes 
por aler a la cort le roi Artu, li desfendi il bien 
qu’il ne se feist connoistre a vos,
se sa prouesce ne li acontoit i 
et il dist loiaument 
que no feroit il. 
Si me merveil 
quant il est si preuz 
com vos dites, 
qu’il ne s’est pieça acointiez a vos, 
car en ce
qu’il est vostre frere n’avez vos nule honte. — 
Si m’aïst Diex, fait Lanceloz, honte n’en ai je mie, 
ainz an sui liez et joianz, 
quant il est mes freres; 
et Diex en soit aourez 
quant vos le m’avez dit, 
car jamais ne serai aise devant 
que j’en sache la verité; 
et ja si tost ne le tandrai 
qu’il li couvendra rendre raison 
por quoi il s’est tant celez envers moi. »
Tant ont alé parlant 
qu’il vindrent pres dou chastel 
et li ostes dist a Lancelot : « Sire, atandez moi I. 
poi ici tant
que je reviengne a vos 
et je vos di 
que je ne demorrai mie. » 
Et Lanceloz s’areste 
et cil s’en vait grant aleure dusqu’au chastel 
et troeve le chevalier 
qui gardoit l’antree, 
qui ert frere la mere Hestor. 
Et li chevaliers 
qui venoit grant oirre le salue
et cil li rent son salu 
qui bien le connoissoit, 
car il ert ses cousins germains. « 
Biaux cousins, fait li ostes, il couvient
que vos preingniez bon conseil de vos meesmes 
et que vos ne soiez mie fel ne estouz, 
car ici vient li mieldres chevaliers del monde 
por soi combatre a vos 
et por passer le pont a force; 
et il est de si grant prouesce 
que vos nel porriez mie legierement soffrir, 
et 
por ce ving je ça 
por dire vos
que vos i feissiez a lui la plus honorable pais 
que vos porriez. — 
Qui est il fait li chevaliers 
qui garde le pont. — C’est mes sires Lanceloz del Lac. — Enon Dieu, fait il, encontre lut ne me combatrai je ja, 
se Diex plaist, 
car je n’i avroie ja honor ne plus qui li autre 
qui encontre lui se sont combatu. 
Et meesmement se bien le cuidoie conquerre, 
ne m’i combatroie je mie, 
si le devroie je leissier 
por amor de Hestor mon neveu 
cui freres il est. 
Mais itant me dites 
quex armes il porte.» 
Et il li devise 
et il connoist maintenant 
que ce est li chevaliers 
qu’il abati ersoir en l’eve. « 
Ha, biax cousins,
que est ce 
que vos me dites ? Cuidiez vos donc 
que ce soit Lanceloz 
qui porte les blanches armes ? — 
Oil, fait il, je le sai vraiement. — En non Deu, non est, ce ne fu onques Lanceloz, cil 
qui fu filz le roi 
Ban que l’an tient a si bon chevalier, 
car il vint ci ersoir tout tart 
et jostai a lui 
si que je l’abati en ce fossé;
et se il fust li chevalier 
de cui la renomee est si grant par toutes terres, je sai bien 
qu’il ne fust ja par moi chaüz. 
Mais il est aucun ribauz, aucun failliz de cuer 
qui vait en guise del bon chevalier 
et se fait apeler par le non del prodome, 
si qu’il est honourez par tout 
ou il est conneuz. » 
Quant li ostes ot ceste parole, 
si est si esbahiz
qu’il ne set que dire; 
et li autres li demande 
quel cheveleure il a. — 
Par foi, fait il, il n’a nul chevel, 
car il a esté tousez de nouvel. — En non Deu, fait cil del pont, 
dont sai je bien 
que ce n’est mie Lanceloz, 
car il a le plus bel chief soret et crespe 
que nus hons veist onques. 
Et laissiez le, fait il, venir. seurement celui 
qui Lancelot se fait apeler, 
car se je ne li fas sa sele widier, je ne quier jamais porter armes. » 
Lors revient li ostes a Lancelot 
et dist: « Sire, a joster vos couvient, 
car autrement n’i passerez vos mie. — 
Ne je ne quier », faît il. 
Et il aloingne le glaive 
et met l’escu devant le piz 
et lait le cheval corre au chevalier del pont 
et cil a lui; 
si s’antrefierent si durement 
qu’il font les glaives voler em pieces; il s’entrehurtent des cors et des escuz si durement 
qu’il n’i a celui 
qui toz ne soit estonnez. 
Mais si i bien st tiennent 
que li uns ne li autres n’est chan̂z 
et Lanceloz met la main a l’espee 
et li voloit corre sus, 
quant il li dist : « Biax sire, atandez vos, 
encor jostera chascuns d’unne lance ou de Il.
tant que li uns chiee. » 
Et il dist 
que ce velt il bien. 
Et lors li baille li chevaliers une lance 
et il la prant 
et il laissent corre li uns a l’autre 
et s’antrefierent es granz aleures des chevax si durement 
que li escu percent et fandent. 
Et li chevaliers del pont brise sa lance emprés le poing
et Lanceloz le fiert si durement a ce 
qu’il l’ataint bas 
qu’il porte lui et le cheval el fossé en cel leu meismes ou il avoit Lancelot abatu ; 
et s’îl n’eust aide, 
noiez i fust a ce qu’il i ot planté de eve. 
Et Lanceloz atant tout belement 
tant 
que l’an ait celui traist del fossé 
et li demande
s’îl en voldra plus fere, 
et il dist: « 
Ha, sire, 
por Deu merci, 
certes je ne cuidoie pas 
que ce fussiez vos 
et veez ci m’espee, 
car je me rant a vos 
et me met del tout en vostre menaie. » 
Et Lanceloz le prant 
et le fait monter derrier lui 
et s’en est entrez el chastel, 
car il voldra savoir, 
s’il puet estre, la verité de lui et d’Estor. 
Quant il vint au mestre palais, 
si descent li chevaliers 
et dist a la dame de laienz : « Bele sulcler, je vos amaing mon signor Lancelot, le mieldre chevalier del monde 
qui est frere Hestor vostre fil. 
Or li faites tel joie 
com vos devez. » 
Ele le fait descendre et desarmer; 
et quant ele le vit a descouvert, 
si li sambla 
qu’ele veist le roi Ban de Benoyc, 
car il n’a home el monde, 
s’il eust veu le roi Ban 
et puis Lancelot,
qu’il ne deist 
qu’il fust ses filz. 
Et quant ele voit celut
qu’ele ot tant desirré, 
si li baise la bouche et les ieuz
et plore de joie et de pitié 
et l’enmoinne en son maistre palais 
et li dist tout em plourant: « 
Certes, sire, ne! me merveil je mie 
se vos estes bons chevaliers et preuz. 
car vos estes filz au millor chevalier 
que je onques veisse de son aage, ce fu li rois Bans de Benoïc.» 
Lors s’asiet sus l’erbe vert
dont la sale estoit jonchie : 
si parolent ensemble 
et il li prient por Deu 
qu’ele li die verité de lui et d’Estor, «
car l’an m’a fait antandant, fait il, 
qu’il est mes freres et
s’il est voirs, je n’oi onques si grant joie 
com je avroie de ceste chose. — 
Si m’aïst Diex, fait ele, il est vostre freres, 
car li rois Ban de Benoyc l’engendra. » 
Et lors li conte conment 
et li dist tout ce 
que ses ostes li avoit dit et en tele maniere, 
tant qu’il set vraiement 
que ce est voirs. « 
Et encor, sire, fait ele, 
vos en mousterrai je tel chose 
que vos connoistroiz bien. » 
Lors vait en sa chambre et desferme J. suen escrin 
et en trest fors I. sien annel d’or a J. safir 
ou il avoit entaillié II. serpentiax ; 
si vient a Lancelot 
et li dist : « Sire, veez vos 
que je tieng? — Dame, oül. fait il. — 
Si m’arst Diex, fait ele, li rois Bans le me donna, 
quant il parti de cest païs
et me dist 
que la roine vostre mere li donna 
et que ele en avoit I. de tel façon. 
Et je sai bien 
qu’il me dist voir, 
car il n’a mie granment 
que je chevauchai par mi Gaule 
por parler a I. mien oncle 
qui est conseillier le roi Claudas 
et tant que mes chemins me mena au Roial Moustier
ou vostre peres gist. 
S. i demourai l. nuit 
et trouvai illuec vostre mere, la millor dame 
qui soit el siecle et la plus sainte, 
si me fis connoistre a li 
et qui je estoie et de quel païs; 
et ele me demanda molt de vos 
et je l’an dis ce 
que je avoie oi dire 
sanz i ce 
que je ne vos avoie onques veu 
et li dis 
que vos estiez li mieudres chevaliers del monde. Je avoie cest anel an mon doi,
si le vit par aventure; ele me demanda 
qui le m’avoit donné
et je li voil celer; 
quant ele? le me dist 
qu’ele savoit bien de qui je l’avoie eu, 
si me monstra maintenant le suen de son doi 
qui ert de cele façon meismes : et par ce connois je bien 
que vostre peres m’avoit dit verité. » De ceste chose fu Lanceloz moult liez et moult joianz plus 
que qui li donnast la millor cité 
que li rois avoit. 
Cele nuit furent cil de laienz moult lié 
et firent moult grant joie et moult furent lié de la venue Lancelot 
et moult estoit la dame engrant de demander 
conment Hestor ses filz le faisoit, 
car ja avoit passé Il. anz 
qu’ele ne l’avoit veu ; 
et Lanceloz dist 
qu’il n’avoit mie Il. mois 
qu’il le vit sain et haitié. 
Aprés vespres firent mestre les tables 
et mangierent a joie et a leesce 
et quant la nuit fu venue, 
si firent. I, lit a Lancelot si bel
et si riche 
com a tel home avenoit; 
si le couchierent et il s’endormi maintenant 
et ne s’esveilla dusques au matin 
qu’il fu jorz.
Et se vesti Lanceloz et apareilla 
et oï messe en une chapele de laienz. 
Et quant il revint el palais, 
si troeve les tables mises, 
car il voloient 
qu’il manjast ainz 
qu’il s’am partist; 
et il s’asieent erranment. 
Et quant il orent mangié tout par loisir, 
si se dreça Lanceloz 
et demanda ses armes, « 
Ha, sire, por Deu, 
se il puet estre, remanez encor cest jor seulement. » 
Et il dist
que ce ne puet estre, 
car il a trop a faire. 
Et
quant il est armez 
et montez el cheval, 
si se part de laienz 
et la damoisele chevaucha delez lui 
et li prie por Dieu
qu’il se praingne garde d’Estor son frere; si dist 
que se Diex li donnoit 
trouver, il ne se partiroit mais a piece de lui,
se il pooit. 
Et quant il l’orent i grant piece convoié, 
si les fait arester et dist 
qu’il n’iront plus avec lui 
et les conmande touz a Deu. 
Et quant la dame voit 
qu’il s’en vet,
si li dist tout em plorant: « 
Biaux douz sire, 
por Deu
et por l’ame vostre bon pere, pensez d’Estor mon fil et vostre frere. » 
Et il dist 
que si fera il, aseur an soit.
Atant s’an torne la dame molt dolente de Lancelot, 
que plus ne sejorne o lui, 
et il chevauche touz seus liez et dolanz, dolanz por Lyonnel 
dont il ne set nouveles et liez por Hestor 
qu’il cuide par tans trover. 
Et li chauz fu levez granz et mervilleus,
si li anuia a chevauchier 
et il oste son hiaume 
qui molt li grevoit, 
ce li estoit avis, 
et le baille a J. escuier
qu’il ot trové el chemin. 
Si erra en tel manniere 
dusqu’a none
qu’il entra en I. forest vielle et ancienjalne. Il voit a l’antree une chapele 
ou il avoit I. hermite molt prodome, 
et tout entor la chapele avoit a I. cimetire et a l’entree I. croiz et l. grant perron de marbre. Il esgarde sor le perron lestres vermeilles
qui disoient: 
Os tu, chevaliers erranz 
qui ceste part viens por aventure trover, 
se tu ne vels morir, 
n’entrer mie en ceste forest, 
car tu n’am porroies eschaper sanz mort ou sanz honte. » Li escuiers lut cels lestres 
et dist a Lancelot:; « Sire, entandez vos bien ce 
que cels lestres vuelent dire ? — 
Oil, fait il. —
Dont sai je bien. fait cil, 
que vos n’iroiz en avant, 
car cil bries le desfant. — 
Et tu, 
ou iras ? fait Lanceloz. — Sire, dusqu’a , chastel 
qui est outre ceste forest. — 
Dont iras tu par cest chemin, fait Lanceloz, 
car il n’i a autre voie. — Voire, fait il, 
car il le me covient a faire. — 
Or va seurement, fait Lanceloz, 
car je te suirai. — 
Ha, sire, 
por Deu, fait li vallez, 
n’i venez mie, 
car certes ce seroit trop aperte folie ! 
Dont ne veez vos 
que cels lestres dient ? — 
Por cels lestres, fait Lanceloz, 
ne plus ne mains,
car je ne lairoie en nule maniere 
que je n’i alasse. »
Lors resgarde vers destre 
et voit l’ermite 
qui avoit ouvert l’uis de sa chapele, 
qui voloit chanter vespres. Il vait cele part, 
si le salue 
et li prodom li rant son salu 
et li demande 
qui il est 
et il dist 
qu’il est chevaliers erranz. « 
Et que alez vos querant? », fait il. 
Et il dist 
qu’il vait querant J. suen cousin 
qui a non Lyonnel.« 
Et comment avez vos non ? fait li hermites. — Sire, l’an m’apele Lanceloz del Lac. — En non Dieu, fait il, 
de vos ai je oi parler autre foiz. Vos estes li mieldres chevaliers del monde a tesmoing de maintes genz: 
si seroit granz domages, 
se vos vos metiez en leu 
dont vos ne poissiez issir, 
car trop de gent i perdroient 
et por ce vos lo je 
que vos retorniez tout le chemin 
que vos estes venuz, 
car en la voie de ceste forest ne voi je en nule manniere 
que vos en issisiez a : 
car puis Il. anz an an 
ça i sont bien Il. cens chevalier entré 
qui tuit me creanterent au departir 
que, 
se Diex lor donnoit eschaper de mort, 
qu’il revandroient ci raconter ce 
qu’il trouveroient 
ne onques puis nus n’an revint, 
et 
por ce sai je bien 
qu’il sont tuit mort.
Por ce vos di je bien, sire, 
que vos estes orandroit comme pilers de chevalerie, 
si vos di 
que vos n’i entrez 
car je sai bien 
que ja n’en istrez. — 
Or me dites, fait Lanceloz, de cels lestres 
qui la sont 
et certes savez vos 
qui les fist. — 
Certes, fait il, nenil. — 
Et i ont eles longuement esté ? — 
Ofl, fait li prodom, plus de. VI. anz. —
Or vos comment a Dieu, fait Lanceloz, 
quar trop ai demoré ici. — 
Et ne feroiz vos mie, fait li prodom, ce 
que je vos di, 
que vos lessiez la voie de la forest ? — Nenil voir, fait Lanceloz. Ja por chose 
que g’i voie ne la lairai a passer, 
quar trop seroit grant recreandise, 
se ja avoie paor, devant 
que je veisse le porquoi — 
Or vos dirai, fait li hermites, 
que vos i eroiz, 
puis qu’il est ainsi 
que vos ne retornerez mie. Remanez huimais ceanz, 
por ce qu’il est pres de nuit,
et c’est li mielz 
que g’i voie a vostre oes, 
car se vos orandroit vos metez en ceste forest 
qui est grant et espesse, il vos anuitera par aventure 
avant que vos soiez II. liues alé : 
si vos couvendra gesir souz l. arbre ou a la terre nue?, 
si n’avrez 
que mangier ne voz chevax. 
Mais ceanz gerrez vos a aise 
et avrez a mengier 
et vostre cheval fain et avainne,
et li vallez sera a repos, 
dont il n’avroit mais hui point. — 
Puis qu’il vos plaist, fait Lanceloz, 
que je remaingne, je remaindrai,
et si est il J. poi trop tost. » 
Lors descent et cil li tient l’estrier 
et li dist 
qu’il remaingne huimais o lui, « 
et je te di loiaument, fait il, 
que je te ferai compaingnie demain a trespasser la forest. » 
Et cil remaint 
qui voit bien 
qu’il ne porroit pas mielz faire. 
Cele nuit fu Lanceloz serviz et aaisiez de quanque li prodom i pot, 
car il anvoia? son clerc pres d’iluec a J. chastel 
por achater poison, 
si come au jor del vandredi; 
si mangierent a grant planté. 
Aprés souper demanda Lanceloz au prodome 
conment la forest avoit non. « Sire, fait il, la gent de cest païs l'apelent la Forest Perdue, 
car il n’i a nul 
qui de l’estre de laienz puisse savoir, 
ainz est si perdu
quanqu’il i entre 
que l’an n’an set plus ne vent ne voie. — 
Par foi, fait Lanceloz, ce est merveille 
que nus n’an revient, il m’est avis 
que ce est la Voie sanz Retor 
et ja Diex ne m’aïst 
se je le laissoie por riens 
que je n’i alasse 
et que je ne sache 
ou il remaingnent tuit. — 
Or vos en consaut Diex, fait li prodom, 
car si m’aïst Diex onques mes nus n’i ala 
dont je eusse si grant paor 
com j’ai de vos. » 
Cele nuit fu Lanceloz au plus a aise 
que li prodons pot 
et au matin, 
quant il fu levez, li chanta la messe del Saint Esperit, 
puis s’arma, 
et quant il fu armez,
si conmande le prodome a Dieu. 
Et quant il l’an voit aler,
si prie a Nostre Seingnor 
que le ramaint a sauveté. 
Et il se met en la forest 
et li escuiers avec li, 
et Lanceloz li demanda 
a cui il est. « Au roi Pellés de la Terre Forainne 
qui l’anvoie au duc d’Oc en message. » 
Einsinc ont chevauchié 
dusqu’aprés prime par mi l’ombre del bois 
tant qu’il encontrent L. damoisele. 
qui portoit I. brachet entre ses braz. 
Et Lanceloz avoit osté son hiaume por le chaut 
qui ert levez, 
si avoit son viaire descouvert; il salue la damoisele, 
quant il l’aproche, 
et ele ne dist mot, 
ainz le resgarde, 
quar tant li sambe biaux 
qu’ele an devient toute esbahie, 
si s’areste por lui mielz veoir 
et il s’an merveille
por quoi ele le resgarde einsi, 
si li dist: « Damoisele, 
que vos en samble? — 
Certes, sire, fait ele, il me samble 
que ce est granz domages 
quant I. 
si biaux cors d’ome vait a sa mort et a sa honte: 
si m’est? avis 
que molt en fait Diex a blasmer, 
quant il ceste part vos a conduit, 
car em plus perilleux leu ne poissiez vos pas aler. — 
Or ne vos esmaiez, fait il, damoisele, touz li maux 
que vos pensez ne nos avandra Diex l’otroit, fait ele, 
car si Paej se Deu plest. m’aïst Diex, je le voldroie bien. » 
Si s’em part atant li uns de l’autre. 
Quant il sont J. poi esloingnié, 
si dist li vallez a Lancelot: « Sire, por Deu, 
car creez conseil et aiez pitié de vos meesmes 
et retornez. N’avez vos oi 
que cele damoisele
qui onques mes ne vos vit est couroucie de vos 
et a vos a dit 
que vos alez a mort ? Malement em pesera or a cels 
qui vos connoissent, 
quant a cels 
qui onques mais ne vos virent em poise. 
Por Deu, retornez 
tant com vos en avez le loisir, 
et je por l’amor de vos retornerai por vos faire compaingnie 
tant que vos soiez fors de la forest.» 
Et il dist 
qu’il nel feroit en nule manniere, 
mes test s’an ; 
et il dist 
qu’il n’em parlera jamais, 
puis que ses cuers i est atornez. 
Si ont tant alé 
qu’il vindrent en J. molt bele praerie devant J. tor 
ou il avoit tandu dusqu’a XXX. pavillons les plus biax et les plus riches 
que Lanceloz eust onques mes veu a son esciant. 
An mi les pavillons avoit III. granz pins parcreuz et estoit li uns contre l’autre autresi 
comme a la reonde, 
et en mi leu avoit une chaiere d’yvoire couverte d’un vermeil samit et desus le samit avoit J. couronne d’or granz et pesanz. Tout entor les pins avoit chevaliers et dames, 
si estoient li un des chevalier armé
et li autre desarmé 
et queroloient tiex i avoit, les hiaumes laciez, ausi 
com se ce fust fermaille, 
et tiex i avoit 
qui queroloient en cotes et en mantiaux 
et tenoient damoiseles par les mains et tiex en avoit i 
qui ne tenoient ne dames ne damoiseles, 
ainz tenoient chevaliers par ses mains 
dont il i avoit assez plus que de damoiseles. 
Et quant Lanceloz vint cele part 
et il vit les queroles 
dont li pin estoient avironné, 
si s’en merveille molt et toutes voies dist au vallet: « 
Molt a ci bele compaingnie et ranvoisie gent ! Il ne monstrent mie 
que l’an ne puist par ceste forest aler seurement et dahaiz aie, 
se je ne vois savoir de
quoi il font si grant feste. » 
Lors se fiert es pavillons
et si tost com il a le premier encontré, 
si li mue li sans 
et li change li talanz: 
car s’il devant n’avoit i talant fors de chevalerie et d’assaut et de meslees comancier, 
or est ses voloirs a ce menez 
qu’il n’a talant fors de queroler; 
si oublie sa dame et ses compaingnons 
et soi meesmes en tel manniere
qu’il ne l’an souvient mais, 
ainz descent de son cheval 
et le baille a garder au vallet, 
si giete sa lance et son escu a terre 
et s’en vait a la querole toz armez, le hiaume lacié, 
et se prent a la premiere damoisele 
qu’il encontre. 
Et lors conmance a chanter et a ferir del pié ausi conme li autre,
si s’anvoise 
et joue assez plus 
qu’il n’avoit onques mes fet et
tant que li vallez meesmes le resgarda 
et le tient por fol.
Et il chantoient une chançon 
qui estoit faite de la roine Genievre
et il chantoient en escotois 
si que li vallez n’antandoit mie bien
qu’il disoient 
et neporquant tant en savoit 
que li sans de la parole estoit tex : « 
Voirement avons nos la plus bele roine des autres. » 
Quant li vallez a grant piece atandu illuec. si li anuie molt ce 
qu’il demore tant, 
car il pert, 
ce li ert avis, sa jornee. Il vient a Lancelot 
et le prant par le pan del haubert 
et li dist : « Sire, venez vos an 
car vos demorez trop.» 
Et il respont touz iriez de ce
qu’il l’araisonne : « Fui de ci, laisse moi, 
car a je ne me remouvrai de ci 
por toi ne por autre. » 
Et
quant il oit 
qu’il ne se remuera, 
si li est avis 
qu’il soit courouciez 
por ce qu’il l’a trop tost apelé ; 
si se retraist arriere" 
et atant encore l. poi 
por savoir 
s’il se remuera;
et il n’an fait nul samblant. 
Et cil demore dusqu’a none, 
et
quant il voit 
que li solauz est ja tornez, 
e 
si se tient por fol de ce 
qu’il a tant atandu. 
Lors revient a lui 
et le rapele une autre foiz 
et dist 
qu’il s’en viengne.
Et cil 
qui il i ne souvient fors de jouer et de queroler li respont: « Voirement fait il bon maintenir amors » 
et c’estoit la chançon 
qu’il disoient. 
Lors s’aperçoit li vallez 
qu’il est deceuz
et engingniez par la querole; 
si commance a faire le greingnor duel del monde 
et maudit l’eure 
qu’il vindrent cele part, 
quant li mieldres chevaliers des bons i est pris par folie et par anchantement :
si em plore 
et en fait grant duel. 
Et quant il voit
qu’il n’i porra plus panre, 
si entre en son chemin 
et erre grant aleure 
et laisse Lancelot a la querole. 
Mais atant laisse ore li contes a parler de l’un et de l’autre 
et retorne a parler de mon signor Yvain, 
car grant piece 
s’an est teuz. 
Or dit li contes 
que quant mes sire Yvain ot sejorné XV. jorz en l’ermitage, 
qu’il fu sains et gariz de la plaie 
qu’il avoit eue. 
Lors se parti de laienz liez et joieus 
et conmanda les freres a Deu 
et erra toute jour 
sanz aventure trover 
qui a conter face 
et l’andemain ausi ; 
et par tout la 
ou il venoit demandoit nouveles de Lancelot, 
mais onques ne trouva en tote la semainne 
qui nouveles li an deist. 
Si erra en tel manniere X. jorz et tant 
qu’il li avint par un lundi matin 
qu’il encontra J. nain 
qui chevauchoit un roncin troteor 
et aloit molt grant duel faisant. 
Et mes sire Yvain li demande 
s’il set nouveles d’un chevalier
qu’il vet querant. 
Et li nains s’areste 
et li demande 
qui li chevaliers est 
et il dist 
que ce est mes sire a Lanceloz. del Lac. 
«e En non Dieu, fait li nains, de Lancelot vos dirai je bien nouveles, 
se vos tant voliez faire por moi 
que I. brachet me feissiez randre 
que une damoisele m’a orandroit tolu a force. » 
Et il dist, 
se il la damoile li monstre, il li randra le brachet, 
aseur soit il. 
Et cil li creante loiaument
que il tex nouveles li dira 
par quoi il devra estre bien creuz. « 
Or me moinne donc, fait mes sire Yvain la ou la damoisele est 
dont tu te plainz 
et je te creant leaument
que je ferai mon pooir de randre le toi. » 
Et cil dist 
qu’il ne demande plus, 
si s’an torne tout le chemin 
qu’il estoit venu grant oirre 
et mes sire Vvain le siut adés. 
Tant ont alé 
qu’il viennent a l’avaler d’un tertre 
et lors voient devant aux I. chevalier tout armé 
et I. damoisele avec lui. « Sire, fait li nains a mon signor Yvain, veez la damoisele 
qui mon brachet emporte 
qu’ele me toli par la seurté del chevalier 
qui est avec li. — 
Or va donc, fait mes sire Vvain, 
si li oste des mains maugré suen, 
et se li chevaliers em parole, moi ne chaut 
et ne doute riens, 
que se li chevaliers se velt prandre a toi, je te garantirai. » 
Et li nains en est molt liez: 
si vient a la damoisele 
et li oste le brachet des mains si felonnessement 
qu’a poi qu’il ne l’a jus abatue del cheval. 
Et quant cele voit 
qu’il l’amporte. 
si vient aprés por lui tolir et mes sires Yvain li dist: « Damoisele, ne le touchiez,
car il est en mon conduit 
et laissiez le brachet, 
car il est suens, 
si le doit mielz avoir 
que vos ne devez, 
car en la soue chose n’avez vos droit outre son gré. » 
Lors saut avant li chevaliers 
qui la damoisele conduisoit 
et vait tolir au nain le brachet 
et mes sire Yvain li dist : « Traiez vos arriere. sire vassaux, 
car je ne sofferroie mie 
que vos an lui meissiez main. — 
Non ? fait il. 
Par Sainte Croiz mar le deistes! 
Or vos gardez de moi, 
car vos estes venuz a la bataille. » 
Et il respont 
que de ce ne li chaut.
Lors s’esloingnent li un de l’autre 
et mestent lor escuz devant lor piz 
et esloingnent les glaives 
et laissent corre les chevax forz et isniax 
et s’antrefierent si durement 
qu’il en font voler les esclaz. Il s’antrehurtent des cors et des escuz, 
si qu’il n’i a celui 
qui i n’ait le cerveil tourblé en la teste, 
si s’entrebatent a la terre par desus les croupes as chevax, si estordi 
qu’il ne sevent d’aux panre conseil. Il resaillent em piez au plus tost 
qu’il en ont le pooir 
et traient les espees tranchanz 
et s’antrefierent granz cox sor les escuz et sor les hiaumes 
et s’entreblescent 
quanqu’il pueent et se font voler le sanc vermeil des chars des espees. Sidure tant li premiers assauz 
qu’il n’i a celui 
qui assez ne soit las
et travilliez. 
Et mes sire Yvain est tex atornez 
qu’il n’an cuide mie eschaper sanz mort, 
car il a tex VII. plaies 
dont la mendre est assez perilleuse 
et il troeve celui 
a cui il se combat si fort et si seur 
qu’il ne cuide mie 
que en tex. VIl. chevaliers eust tant de force et de prouesce 
com il a en lui 
et bien connoist 
qu’il est em peril de mort et en avanture d’estre menez a outrance, 
se il ne fait 
qu’il ait pais entr’els Il. 
Et il se furent traist arrieres 
por repanre lor alainnes, 
car a merveilles longuement avoit duré lor premiers asauz; 
si resgardoit li chevaliers s’espee, 
car toute estoit rouge del sans mon signor Yvain 
et la tersoit del pan de son haubert. 
Et mes sire Vvain l’araisonne premierement, 
si li dist: « Sire chevaliers. 
tant nos somes combatu moi 
et vos 
qu’il n’i a celui 
qui bien ne se soit essaiez li uns contre l’autre 
et vos savez bien 
que de ceste querele est li droiz miens 
et li torz vostres: 
et por ce me samble il 
que ceste bataille deussiez laissier, 
ainz que pis vos an venist, 
car d’aler contre droit ne vos puet venir 
se domages non. » 
Et il dist 
que de la bataille laissier n’est il mie encore conseilliez 
ne ne sera tant 
com il puisse tenir s’espee. « 
Par mon chief, fait mes sire Yvain, 
dont somes nos au recommancier, 
que mon droit desfandrai je dusqu’a la mort; 
mais ançois
que nos en façons plus, vos pri je par cortoisie 
que vos me diez vostre non, 
et puis face chascuns a son pooir de l’onor avoir. — 
Certes. fait li chevaliers, vos me samblez si prodome
que je ne vos celerai mie ce 
que vos me demandez. Je
aia non Boort li Essilliez 
et sui cousins mon signor Lancelot del Lac. » 
Quant mes sire Yvain l’antant, 
si a trop grant joie.
Lors gete s’espee a terre 
et oste son escu de son col
et dist a Boort : « 
Ha, sire, je vos quit ceste bataille, 
puis que vos estes cousins mon signor Lancelot del Lac et je me tieng por outré, 
si vos pri 
que vos me pardoingniez ce 
que je me sui a vos combatuz » —Sire,fait Boorz, 
qui estes vos 
qui me faites tele honor de ce 
dont je n’ai droit 
que vos vos tenez por outré 
et si ne l’estes mie ?» 
Et il se nome, 
et quant Boorz entant 
que ce est mes sire Yvain, 
si li velt s’espee randre, 
mais il ne la volt panre en nule manniere, 
quar molt estoit cortois, 
et dist que ceste honor ne li avandra, 
car il n’est mie raison, » 
ainz la devez avoir par raison, biaux sire, 
car vos m’avez mené dusqu’a outrance. » 
Lors deslacent lor hiaumes 
et s’antrefont molt grant joie conme eil 
qui molt s’entramoient, 
si s’asient sor l’erbe vert 
et resgarde li uns l’autre ses plaies; 
si demande mes sire Vvain i noveles de Lancelot 
et il les conte teles 
com il les set 
et dist
qu’il le laissa malade molt durement, 
se li conte 
conment il fu anvenismés et par quele achoison. « En non Dieu, fait mes sire Yvain, nos cuidons a cort qu’il soit mort, 
car la roine le nos avoit fait antandant 
et 
por savoir en la verité, 
sojd]mes nos meu de cort dusqu’a X. chevaliers de la Table Reonde 
et avons juré sor sainz 
que jamais ne retornerons a cort devant 
que nos en saichons vraies noveles. ? — Enon Deu, fait Boorz, il n’est mie morz, 
ainz est touz gariz a mon esciant. » 
Lors saut avant li nains 
et dist a mon signor Vvain: «Sire, 
tant sachiez vos de Lancelot 
qu’il est sains 
et haitiez 
ne n’a pas encor V. jorz 
que je le vi a I. tornoiement 
qui fu feruz devant le chastel a la Charrete des chevaliers de Gorre et des homes le roi de Norgales, 
et si le fist si bien a cele assemblee 
qu’il vainqui tout 
et emporta tout le pris d’une part et d’autre. 
Et por ce que vos m’en creez mielz, vos di je 
qu’il porta armes blanches 
et J. escu blanc 
et aida au roi de Gorre 
si que tuit cil de Norgales furent vaincu. — En non Deu, fait mes sire Yvain, tu en dis si bonnes enseingnes 
que l’an t’an doit bien croire: 
si m’en porrai bien retorner,
quant moi plaira, 
car bien voi 
que j’ai ma queste afinee, 
puis
que j’en ai oïes vraies noveles. — Ja ne poez vos mie retorner a cort, fait li nains, sanz vos autres compaingnons. — 
Si puis bien. fait il. — 
Or me di, nains, fait Boorz, 
et de la cort seztu nouveles ? — 
Oïl, fait li nains, li rois a fait mander par toute sa terre 
qu’il fera ferir J. tornoiement as huitaves de la Magdelainne es prez desouz Kamaalot; 
si envoie touz ses messages as barons de cest pais 
por ce qu’il i soient, 
et je meismes le vois nonçant? a touz les prodomes 
que je conois 
qu’il i aillent, 
car touz li monz i sera. — Diex doint, fait Boorz, 
que je aie entre ci et la achevee la besoingne a ceste damoisele, 
car molt avroie grant joie, 
se g’i pooie venir a tans. » Longuement ont parlé ensemble 
tant que Boorz dist a mon signor Yvain: « Sire, je vos conmanderai a Dieu
et m’an irai, 
qu’il le me couvient faire, 
car je me hasteroie volentiers de ma besoingne mestre a fin 
por savoir 
se je porroie venir au tornoiement a tans: 
car je sai bien 
que mes sires i sera, 
se Diex le deffent de mort et de prison et
por lui veoir i 
voil je estre. — Sire, fait mes sire Vvain, 
puis que vos en volez aler, je vos commanderai a Jhesu Crist 
qui vos contajduie en quel que leu 
que vos ailliez. »
Et il s’em part maintenant o la damoisele 
por cui il est de cort partiz. 
Et mes sire Yvain remest si navrez 
qu’il avoit bien mestier de mire, 
car il avoit assez perdu del sanc; 
si se repose entre lui et le nain dusque vers none; 
et quant li chauz fu remez 
et li solauz fu abaissiez, 
si monta mes sire Vvain sor son cheval 
et s’en ala le petit pas 
tant
qu’il vindrent a I. blanche abaie de nonains. Il descent 
et demande l’ostel, 
et li sergent li saillent a l’encontre, 
por ce que malades lor samble, 
si le desarment au plus doucement 
que il pueent et le mestent couchier en une chambre 
et li font garder ses plaies a une des damoiseles de laienz 
qui assez savoit de cel mestier.
Et quant ele les a veues, si dist 
qu’il n’a garde de mort, 
car ele le cuide randre sain et antier dedenz XV. jorz.
Si remest ainsi laienz tant 
qu’il fu auques gueriz des plaies 
que mes sire Boorz li avoit faites. 
Quant il fu auques gariz, 
si se part de laienz 
et commande les dames a Deu, 
car molt l’avoient servi en sa maladie. 
Quant mes sire Yvain 
se fu partiz de laienz, » 
si chevaucha toute la semainne 
ainsi comme aventure le menoit tant 
qu’il vint a unes broces. 
Lors resgarda devant lui el chemin 
et voit une vielle sor J. povre roncin 
qui traine encoste de lui I. nain tout a pié par les chevox 
que il ot granz, 
si le vait batant des poinz par mi les joes,
et il vait criant: « Aide, aide!» 
Et mes sire Yvain se haste de tost aler 
por secorre le nain, 
si dist a la vielle, 
quant il l’a atainte: » 
Ha, dame, por Dieu, laissiez le nain, 
que je vos pri 
que vos le laissiez. — 
Se vos
por moi, fait ele, voliez faire ce 
que je vos requerroie, je feroie por vos ce 
que vos me requerriez de cest nain. — Je ferai por vos ce 
que je porrai faire, fait mes sire Yvain, 
si le quitez. — Le me creantez vos, fait ele, 
comme loiax chevaliers ? — 
OIl, fet il. » 
Et ele le laisse maintenant, 
puis li dist 
qu’il oste son hiaume de sa teste et ele le voit bel chevalier et bien fait de vis fors tant seulement 
que les mailles del haubert li paroient el col. a 
Et ele li dist: « 
Biaux sire, fait ele, je vos requier 
que vos façoiz ce 
que l je vos dirai. » 
Et il dist
que si fera il bien seurement. — 
Or me baisiez, fait ele, une foiz, 
si vos clamerai quite. » 
Et il la resgarde, 
si la vit laide et si froncie 
que nule plus, 
si se targe de respondre, 
car trop est esbahiz de ce 
qu’ele li demande. 
Et ele li dist encor autre foiz: « Sire chevaliers, 
s’il ot onques loiauté en vos, 
si vos aquitez vers moi.» 
Et il li respondi trop corrouciez: « 
Ha, dame, demandez moi autre chose, 
car certes ce ne feroie je mie volentiers. — 
Non ? fait ele. 
Estes vos si loiaux ? 
Et dahaiz aient tuit li chevalier dou monde 
por amor de vos et vos, 
quant vos fustes onques chevaliers. 
Et certes je ne cuit mie 
que vos le soiez, 
einz estes aucun ribaut lerres, espié de gent 
qui alez en guise de chevalier 
por estre desconneuz. 
Et certes se vos fussiez chevaliers, vos ne mentissiez mie vostre foi por la vie perdre. » 
Lors li demande son non et il dist 
qu’il a non Yvain, le fil au roi Urien. —
Certes, fait ele, vos i mantez ! 
Onques ne fustes celui Yvain
qui fu filz au roi Urien, 
car cil ne fu onques ne menterres ne boisierres, 
mais vos n’estes mie ce. » 
Et il dist
qu’il fu filz roiIlrien et cousins mon signor Gauvain. — Voire, fait. ele, 
dont m’an vois je a la cort le roi Artu, 
si me clamerai de vos 
et conterai au roi toute vostre loiauté. »
Lors s’an torne 
et fait samblant 
qu’ele ! voille aler a cort,
et mes sire Vvain en est trop dolanz, 
si panse 
que mielz li vient il baisier 
que faire vers lui desloiauté 
dont il soit renomez a; 
si l’apele 
et ele retorne 
et fait samblant 
qu’ele soit molt liee, 
si se trest pres de lui. 
Mais an ce qu’il la voloit baisier, ele s’areste 
et li dist : « Biaux sire, arestez vos I. poi. » 
Et il 
si fait molt volentiers. «
Or vos dirai, fait ele, une autre chose 
que vos feroiz pour moi, 
car je voi bien 
que del baisier n’avez vos mie trop grant talant. 
Mais veez vos cels pavillons la ? » 
Si li monstre III. pavillons tanduz en une lande 
et il dist 
qu’il les voit bien. « 
Se vos, fait ele, me voliez baillier I. hiaume et une espee 
que je vos monsterrai 
et abatre I. escu 
qui pert desus l. hiaume devant les pavillons, je vos clamerai quite. »
Et il dist 
que ce fera il volentiers, 
que qu’il an doie avenir. 
«Or an venez 
dont, fait ele. — 
Alez, faît il, 
et je vos siurrai. — 
Ha, 
por Dieu, fait li nains, frans chevaliers, ne la creez mie, 
que ce est la plus desloial fane 
que vos jamais veoiz. Aiez merci de cels de cest païs 
qui tuit seront torné a destruction, 
se vos faites ce 
qu’ele vos commande. 
Certes jamais por pooir 
que vos aiez n’amanderiez la disieme partie des domages
qui en avandront, 
et vos meismes en morrez. » 
Et mes sire Yvain ne respont mot a ce 
qu’il li dist, 
ainz s’en vaît grant aleure aprés cele dusqu’as pavillons 
et troeve a desus le lit I. hiaume molt riche 
et une espee molt bele. « 
Est ce ce 
que vos dites ? fait mes sire Yvain. — Sire, fait ele, je ne vos demant plus. » 
Et il li baille le hiaume et l’espee 
et ele la prant 
et il li demande 
s’il est quites.— 
Nenil, fait ele, 
devant que vos aiez cel escu abatu. » 
Si li monstre 
et il point le cheval 
et fiert en l’escu a 
si qu’il l’abat en l. fontenil. « 
Or covient, fait ele, 
que vos preingniez cel escu 
et laissiez le vostre, 
car autrement diroit cil 
cui cil escuzest 
que vos en seriez foïz. » 
Et il prant l’escu 
qu’il ot abatu 
et met jus le suen, 
et la vielle prant le hiaume et l’espee ! 
et les neue en une corde, 
puis les lie a la queue de son roncin si
qu’ele traine le hiaume 
et l’espee par la boe et par mi l’ordure. 
Lors saillent des pavillons dusqu’a XIl. damoiseles; 
et quant eles voient la vielle 
qui s’en vait 
et le chevalier 
qui porte l’escu 
qu’il avoit abatu, 
si batent lor paumes 
et rompent lor chevos 
et font le greingnor duel dou monde 
et crient: « Lasses, chaitives, 
tant avons mal gardé ce 
que garder devions. 
Ha, sire chevaliers, font eles, 
qui l’escu emportez, moult avez ore fait grant vasselage, 
qui nos avez honies et deseritees 
et mis en dolerous servages 
dont nos n’istrons jamais. Sire, mauvaisement 
porriez restorer la perte 
que cil de cest pais recevront 
por ce 
que vos avez fait, 
ne vos n’avez gueres fait de vostre preu, 
car vos en morroiz comme las chaitis. 
Et cil de cest païs en remaindront povre et essillié, a toz jorz mes las et soufraiteus. » i 
Quant mes sire Yvain les oit si demanter, 
si en ot molt grant pitié, 
si se repant moult de ce 
qu’il a fait, 
car bien panse 
qu’il a mal ouvré, 
mais il ne set en quoi; 
si retorne 
et vient as damoiseles 
et lor dist
qu’il lor amandera ce 
qu’il lor a mesfait. « Sire, fait l’une, jamais ne l’amanderez, 
car li meffaiz est trop granz: 
si avez fait pechié mortel, 
quant vos les puceles de cest païs 
qui riens ne vos avoient meffait avez mis en dolor. 
Et Diex vos en doint vostre deserte!» 
Lors est si dolanz 
qu’il cuide bien del san issir,
si dist a cele 
qui a lui parloit: « Damoisele, 
car me dites de quoi je vos ai tant mesfait. — 
Certes, fait ele, vos le savrez 
ainz 
que vos ne cuidiez, 
et tant vos di je 
que vos en morrez, 
se vos ne vos enfuiez. » 
Et il dist 
qu’il ne se movra, 
ainz atandra savoir 
s’aucuns vandroit 
qui riens li deist. 
Et il resgarde 
et voit i 
que pour ce ne lessent lor duel, 
si li poise moult de ce 
qu’il a fait le conmandement a la vielle. 
Si atant dusqu’au vespre 
et quant il ne voit ame venir, 
si lace son hiaume 
et monte en son cheval 
et pense 
qu’il s’en ira, 
car avec aux ne remaindra il mie. 
Quant il est montez, 
si conmande les damoiseles a Dieu
et eles ne li dient mot. 
Et quant il s’en est partiz,
si s’escrient: « Sire chevaliers, 
a male honte puissiez vos aler ! » 
Lors conmancent lor duel 
et il chevauche tant 
qu’il vint a l’entree d’unnes broces 
et troeve J. hermitage! clos de haut fossez. Il vint a la porte, 
si apele 
et J. clers li oevre, 
et il antre anz, 
puis descent. 
Et li hermites 
qui fu fors issus
et avoit dites ses ores reçoit son escu 
et li fait ses armes oster, 
si le moinne en sa maison 
qui grant estoit et bele por les chevaliers erranz herbergier 
qui par illue passoient; 
et estoit li leus apelez li Hermitages as Erranz. 
Quant li mengiers fu aparilliez,
si s’asist mes sires Yvain en I. prael 
ou la table ert mise. 
Et quant il orent mengié. 
si demanda li hermites a mon signor Yvain 
qui il estoit 
et de quel part 
et il dist
qu’il est de la meson le roi Artus 
et compainz de la Table Reonde 
et a non Yvain, li filz le roi Urien. — Enon Deu, fait il, 
dont sai je bien 
qui vos estes. Vostre pere vi je ja maint jor 
et fui moult ses acointes, 
quant j’estoie chevaliers erranz devant le couronnement le roi Artu, 
et de la Table Reonde 
eusse je esté compainz, 
mes je n’i vos entrer 
por I. chevalier 
qui i estoit 
que je haoie de mort, 
si que je le mehaingnai puis des braz. 
Et li rois Artus, 
quant il fu couronnez, 
m’an desherita. 
Mais or me dites 
se cil de la Table Reonde sont en tel manniere 
comme jes i vi jadis. »
Et mes sire Yvain li demande 
conment il les vit 
dont. «
Par foi, fait il, 
ce vos dirai ge bien. 
Quant li rois Uterpandragon soloit ses corz tenir as hautes festes et li compaingnon de la Table Reonde estoient assis au mengier, li clerc de laienz 
qui metoient les aventures en escrit, 
einsi com li prodome les contoient a cui eles estoient avenues, estoient 
dont tuit aparillié 
et aloient adont resgardant par les tables savolr s’aucuns i fust assis 
qui n’eust plaie en mi le vis : 
car a cel tans estoient coustumes 
que nus n’i aseoit, 
s’il n’estoit navrez. 
Si en vi la une aventure avenir
qui moult dut estre chierement comparee 
et fu a I. Noël. Li rois 
si tenoit sa cort a Cardueil en Gales, li vaillant? Uterpandragon
qui plus ama povres chevaliers 
que nus, Ia 
et ot mandé grant gent. 
Et quant il furent tuit assamblé et assis au mengier par les tables, 
si vindrent li clerc 
avant qui de ce servoient et troverent entre les autres I. chevalier jone home, preu de cors et hardi de cuer et de haut lignage, 
si n’avoit sor lui 
ne plaie ne sanc. 
Quant il le virent, 
si le monstrerent as autres
et cil esgarderent 
qu’il n’i devoit pas aseoir, 
puis qu’il ne portoit le signe de la Table : 
si l’an firent lever et aler hors. 
Et quant li chevaliers vit ce, 
si en ot moult grant duel, 
si dist 
que por defaute de plaie ne seroit il mie ostez une autre foiz; 
si ala a son ostel 
et prist ses armes, 
puis ala a la cort 
et vit une pucele 
qui servoit devant le roi, 
si la prist voiant touz cels de laienz et la mist desus le col de son destrier, 
si l’amporta; 
ne nus ne fust si hardiz por aventure 
qui avenist, 
se del cors meismes le roi ne fust, 
qui se remeussent devant 
que les tables fussent levees. La damoisele avoit III. freres compaingnons de la Table Reonde 
qui n’atandirent mie lor sieges 
et alerent querre lor armes. 
Quant li rois vit 
qu’il orent ce fait, 
si les fait oster des escriz et dist 
que jamais a la Table ne serroient tant com il vesquist
et il suirent tant celui 
qui lor suer emportoit 
qu’il l’ataindrent a l’entree d’unne forest; 
si li coururent sus. 
Et il estoit de grant prouesce, 
si se deffandi tant 
qu’il les occist touz les IlI., 
mais il reçut tant de plaies 
qu’il ne pot avant aler, 
ainz chei jus pasmez ausi conme touz morz 
por le sanc 
dont il avoit trop perdu. Je trespassoie par illuec armez sor mon destrier 
et venoie de Canpercorentin, 
et quant je vi le chevalier gesir a la terre,
si alai cele part 
et le trouvai tout couvert de sanc et son cheval mort delez lui. 
Quant il me vit, 
si me requist por Deu 
que jel montasse sor mon cheval devant moi, 
si l’emportasse a la cort 
et le meisse a la Table Reonde, « 
car
se je trespas 
illuec,m’ame en sera plus a aise touz les jorz dou monde ». Je fis ce 
qu’il me conmanda, 
si l’amportai a Cardueil. 
Quant Uterpandragon le vit 
et il sot la proesse 
qu’il avoit faite 
et le don 
qu’il demandoit, si dist 
qu’il l’avoit bien servi;
si le fist mestre en J. des sieges de la Table Reonde,
et quant li parent a cels 
qu’il avoit occis virent le domage
que cil lor avoit fet, 
si le vostrent occirre. 
Mais li rois dist 
qu’il les destrui broit, 
s’il metoient en lui main: 
si vesqui
puis li chevaliers Il. jorz 
et devia a la Table Reonde. 
Et cele aventure an vi ge avenir, 
et por ce, fait li hermites, demande je 
se cil tenoient mes ceste coustume. » 
Et il dist
que nenil, 
ainz failli celui jour 
que Lanceloz et Galehoz li preuz et Hestor des Mares devindrent compaingnon de la Table Reonde 
et s’asistrent sanz plaies, 
por ce qu’il n’orent pas requis le siege, 
mais li rois les an avoit proiés. « 
Si mistrent, fait mes sire Vvain, une autre coustume 
qui n’est pas mains anuieuse 
que cele devant, 
que nus ne puet mais seoir a haute feste, 
s’il ne jure sor sainz 
qu’il a conquis chevalier en la semainne par prouesce d’armes. » a Assez parlerent cele nuit de la cort 
et tant que mes sire Yvain demanda a l’ermite: « 
Biaux sire. j’ai hui veu ci devant en I. val .V. pavillons tanduz devant I. arbre 
ou il pandoit I. escu blanc goté a noir 
et dedenz avoit damoiseles 
qui menoient grant duel. 
Savez vos 
por quoi il le faisoient ? — Nenil, fait li prodons, 
se aucuns n’a forfait a Maudit le Jaiant. — 
Coment li forferoit on ? fait mes sire Yvain. — 
Qui abatroit, fet il, l’escu 
que vos veistes 
et emporteroit s’espee et son hiaume 
que les damoiseles doivent garder, il le tandroit a si grant forfait 
qu’il en essilleroit tot le païs. — Enon Dieu, fait mes sire Yvain, 
dont le puet il essillier, 
car j’ai l’escu abatu. »
Lors li conte 
ou il trova la vielle 
et li devise tout ce 
qu’ele li avoit commandé, 
et il l’avoit fet, 
et conment il estoit partiz des damoiseles 
qui faisoient le duel. 
Quant li prodons l’antant,
si dist: « Sire, trop avez mal fait, 
car par ce desprisonnez sera Maudit li Jaianz, 
qu’il essillera tout cest païs 
et metra a servage, 
com il a fait autre foiz. — 
Que fera donc li sires de cest païs ? fait mes sire. Yvain. — Sire, fait il, il n’i a autre seingnor que lui, 
si vos dirai conment. Il fu einsi au tans Uterpandragon 
qu’en cest païs n’avoit se jaianz non 
qui conversoient en ceste forest et en cels montaingnes 
et vivoient ausi comme bestes 
et ocioient touz cels 
qui venoient ceste part. 
Quant li rois Artus fu venuz a terre tenir 
et il or parler de cels diables 
qui estoient si grant, 
si vint en cest païs a tout grant gent 
et les occist toz. 
Quant il vint a l’entree d’unne forest ci pres, 
si trova en une roche une damoisele reposte, fille d’un jaiant, 
et estoit de grant biauté 
et tenoit entre ses braz un petit anfant 
qui ses filz estoit, 
et ele estoit granz a merveilles 
et n’avoit mie plus de XV. anz. 
Et quant li rois la volt occirre, 
si sailli avant. I. chevaliers 
qui lonc tans l’avoit servi 
et li demanda la damoisele 
et li rois li donna et? tot le païs 
et li laissa gent a puepler la terre. 
EtI li jovenciaux crut 
si que, 
quant il ot XIlll. anz,
qu’il fu greindres 
que hom de cest païs. 
Quant vient a XV. anz, 
si le fist ses parrastres chevalier 
et cil fu de tel force 
qu’il ne trouvoit chevalier armé? si pesant 
qu’il ne troussast sor son col 
si legierement 
com l’an feist I. petit anfant. I. jor se correça ses parrastres a lui et le feri, 
et cil l’ocist.
Quant la mere vit ce, 
si courut sus a son fil et il trest s’espee, 
si occist sa mere 
et li remest la terre en tel manniere. 
Quant cil de cest païs virent ce, 
si firent homage a lui 
por estre plus aseur; 
et quant il fu au desus d’els, 
si les mist a servage 
et prenoit les damoiseles a force; 
et quant aucuns em parloit, 
si les occioit. Grant piece mena tel vie par ceste terre 
et s’an fussent la gent alé en estrange païs, 
se ne fust une aventure 
qui lor avint or a un an: 
si vos dirai quele. Il chevauchoit un jor par mi une forest 
ci pres tant 
qu’il encontra I. dame, la plus bele
que je onques veisse, 
et avec li chevauchoit I. chevalier 
qui espousee l’avoit; 
si se merla au jaiant 
et li jaianz l’ot tantost occis,
puis prist la dame 
et l’anmena a I. chastel 
que l'an apele le Chastel del Tertre; 
si la fist descendre 
et moult l’annora et la requist d’amors. 
Et ele dist 
qu’ele ne l’ameroit ja tant com il fust si cruex 
et il dist 
que qu’il avoit fait ça i 
arrieres, il l’amanderoit de ci en avant; 
et ele li demanda
conment ele l’an creroit. « Je vos jurerai, fait il, 
sor sainz
que jamais a home ne à fame de cest païs ne mesferai. — 
Ne de cest chastel n’istroiz, 
se n’est por vostre honte vengier. — Je ferai ce 
que vos voldroiz. » 
Et il li fiance,
si remest el chastel par tel manniere 
que onques puis n’en issi.
Quant il i ot esté bien demi an, 
se li anuia moult:
si quiert art et angin 
comment il eust achoison d’issir fors et fist pendre cel escu a cel arbre 
que vos veistes
et fist aporter son hiaume 
et s’espee en cel pavillon 
que vos veistes 
et pansa 
que se li escuz estoit abatuz par chevalier, il s’em porroit bien issir 
sanz parjurer soi. 
Quant cil de cest païs virent ce 
qu’il avoit fait, 
si i mistrent XII. damoiseles 
qui desfandoient as chevaliers erranz 
qu’il n’i touchassent 
et ce estoient celes a cui vos veistes faire le duel. 
Or sera li jaianz delivrez, 
si tost
com il verra ceste novelle 
et istra fors, 
ne ja puis a ne trovera home 
qu’il n’ocie: 
si fermeront or li chevalier lor chastiaux i 
et seront si quoi que ja ne se remueront. 
Or avez oi 
por quor les damoiseles plouroient 
et quelz maux en vendra a cest païs. » 
Et mes sire Yvain dist 
que de cels del païs li poise il, 
qu’il ne l’ont pas deservi 
que maux lor an deust venir. 
Cele nuit fu mes sire Yvain assez a aise. Au matin, 
quant il ot oïe messe, 
si prist ses armes et
quant il est montez, li prodom resgarde 
et voit l’escu au jaiant: e 
Ha, sire, 
por Dieu, fait il ermites, 
cel escu laissiez, 
que
se vos l’amportez, 
vos ne troverez ja home de cest païs 
qui a son pooir ne vos nuise.» 
Et il dist 
que ja autre n’amportera. 
Atant se part de laienz 
et chevauche 
tant qu’il vint a l’entree d’unne forest. 
Lors encontra II. damoiseles 
qui portoient I. brachet; 
et
quant eles voient le blanc escu gouté de noir, 
si ont tel paor 
qu’eles ont laissié le brachet chaoir 
et tornent en fuie. 
Et il point aprés, 
si a atainte l’unne 
et la prant au frain
et dist: « Damoisele, 
por quoi avez vos si grant paor ? —Sire, fait ele, 
por cel escu 
que vos portez. 
Et quant je vos vi ore venir, 
sì cuidai 
que ce fust li sires de cest chastel. — 
Or ne vos esmaiez, fait il, vos n’avez garde. — Sire, fait ele, non, de vos. » 
Atant s’en vait son chemin 
et laisse les damoiseles, 
si chevauche dusqu’aprés midi 
qu’il vint en une valee 
ou il ot I. bele fontainne desouz Il. ormes. Il vient cele part, 
si troeve Il. damoiseles et I. escuier 
qui manjoient a la fontainne venoison et pastez de chevrel. Il les salue et eles se lievent contre lui 
et le prient de descendre, 
et demore avec aux tant 
qu’il aient mengié; 
et il dist 
que non fera,
qu’il n’a 
Quant il orent auques mengié, 
si dist l’unne mon signor Yvain: « Sire, veez vos ce 
que je ngnor Yvain: « Sire, metez vostre hiaume en vostre ste, 
que cil chevaliers vient a voset
se vos estes armez, tions en pais ? 
Et puis que vos l’an avez geté, il t bien droiz 
que vos en muiroiz. »
Lors laisse corre nt a terre; il resaillent em piez 
et mestent les mains es cors; 
si dure tant la mellee 
qu’il n’i a celui 
qui ne pit las et travilliez. 
Tant ont donné des cox et ceuz 
et tant se sont mené li chevalier 
que cil ne se bt plus soffrir, 
ainz crie merci 
et tant s’espee 
et dist:
Ha, frans chevaliers, merci, fai de moi ce 
que tu Mdras, sauve ma vie. a» 
Et mes sire Yvain reçoit spee et dist : « Il te covient fiancer 
que tu feras ma demande as demoiseles
qu’il fera del chevalier 
et eles dient 
qu’il en face sa volenté. « 
Or te dirai, fait il. 
que tu feras: tu t’en iras au Chastel del Tertre 
et se tu i troeves le jaiant, 
si li diras 
que Yvain, li filz au roi Urien, a abatu son escu en despit de lui 
ne ne soit pas si vilains 
que il a cels de ceanz 
se preingne 
ne de cest païs, 
ainz viengne combatre a lui, 
s’il ose. » 
Et cil dist: « Volez vos 
que g’ì aille la ?» 
Et il dist 
que oil. « En non Deu, fait il, 
or querez autre 
qui i voist, 
que ge n’iroie por tote la terre le roi Artu. — 
Par foi. fait mes sire Vvain, 
ou tu iras 
ou je t’ocirrai. » 
Et il dist 
qu’il velt miels 
qu’il l’ocie 
qu’il i aille. 
Et Yvain fait samblant 
qu’il li voille la teste couper, 
et cil dist 
qu’il i velt miels aler 
que morir orendroit; « 
mais se l’an m’i fait chose 
que l’an ne doie, la honte en sera vostre et li domages miens. « Va, fait il, tu n’as garde, 
mais ainz
que tu i ailles, 
voil je 
que tu me dies ton non. » 
Et il dist 
qu’il a non Tridans del Plaissié; 
si s’em part 
et erra 
tant qu’il vint au Chastel del Tertre. 
Quant il vint la, 
si pooit bien estre vespres, 
car il aloit le petit pas com cil 
qui estoit moult mesaisiez, 
que tant ot perdu del
sanc 
que toz ert afebloiez; 
si descendi au degré 
et vient devant le jaiant 
qui ne savoit mot 
que ses escuz fust abatuz, 
que nus ne li osoit dire, 
et neporquant cil del païs cuidoient bien
qu’il le seust. 
Quant Tridanz vint devant lui, 
si dist: « Sire a vos m’anvoie Vvain, li filz au roi Urien, 
qui en despit de vos a vostre escu abatu ; 
et se vos a autre vos em prenez, 
ce sera recreandise. 
Mais se vos la honte volez venchier, 
si alez aprés lui, 
si en orrez nouveles par vostre escu
que il emporte. » 
Quant li jaianz ot l’orgoil 
que Yvain li mande, 
si en est si dolanz 
qu’il cuide del sans issir, 
si ne respont d’unne grant piece 
et com il parole, 
si dist a Triadam: « 
Ou laissas tu celui 
qui tant m’a mesfait? » 
Et il dist 
qu’il le laissa a la Basse Fontainne. « 
Or te part, fait il, I. geu por le message 
que tu as aporté: je ne t’ocirrai mie, 
ainz te ferai vivre en tel manniere 
que cil i avra reproche 
qui ci t’anvoia. 
Ou tu perdras le poing por mon escu 
qu’il emporte 
ou tu perdras le pié por mon ne pues tu eschaper. » 
Quant il voit 
qu’il est venuz au mehaing ou a la mort, 
si est moult dolanz, 
se li crie merci, 
mais ce ne li vault noiant 
et toutes voies essaie il
s’il porroit par proiere vaintre, 
mes ce n’a mestier, 
car li jaianz demande s’espee 
et l’an li aporte 
et il la trest del fuerre
et il dist a Triadan 
que s’il ne met le poing avant, il li coupera la teste. 
Et quant il voit 
que faire li couvient, 
si met sa main sor I. tronc 
et li jaianz i fiert, 
si li coupe le poing, 
et cil se pasme de l’angoisse
qu’il sant. 
Quant il revient de pasmoisons, 
si dist au jaiant: « Sire, 
com avez fait grant cruauté de ce 
que vos m’avez einsi honni et sanz meffait ! Diex me doint encore tant de vie
que mes cuers en soit esclairiez!» 
Lors se part de laienz si angoisseus 
que nus plus. 
Et li jaianz demande ses armes 
et dist
qu’il li couvient aler aprés celui 
qui la honte li a faite,
que jamais ne finera i 
tant que il an soit vengiez. Cil de laienz font son conmandement, 
si li aportent armes bonnes et riches ,; 
et quant il est armez, 
si li amoinnent I. destrier. fort et isnel 
qui est plus noirs que more, 
et il monte. sus
et pant a son arçon I. hache tranchant et mace de fer plomee et pesant 
et pant a son col s’espee de bon acier. a 
Et quant il est si atornez 
que riens ne li faut,
si s’em part de la montaingne 
et vait tele oirre 
qu’il samble
que ce soit foudre en son venir; 
si troeve II. pavillons tanduz dejoste la voie. Il fiert par mi, 
si l’abat a terre, 
si troeve I. chevalier et une damoisele 
qui se dormoit en son lit. Il trest l’espee, 
si coupe as Il. les testes et les pant a l’arçon de sa sele 
et lie l’une a l’autre par les chevox; 
si s’an torne maintenant cele part 
ou il cuidoit 
que ses escuz poist estre. 
Et quant il i est venuz 
et il ne le troeve, 
qui li veist les ieulz rooillier 
et les danz estraindre
et croler la teste de grant cuer fust, 
s’il n’en eust paor, a ce 
qu’il estoit granz et noirs 
et antalantez de mal faire.
Lors trest l’espee 
et se fiert es pavillons, 
si conmance cordes a tranchier et a abatre par terre 
quanqu’il ataint. 
Mais il lor avint moult bien 
qu’il n’i trova home ne fame; 
et quant il ne troeve 
qu’il puisse occirre, 
si s’areste ausi com I. lions, 
quant il a les bisches occises, 
et il ne troeve 
a qui il puisse monstrer son corage 
et aprés resgarde l’arbre 
ou ses escuz pendoit 
qui li ramantoit son maltalant, 
dont il ne sera ja vengiez, 
si com il dist, 
devant qu’il ait occis celui 
qui ceste honte li a faite. 
Lors s’achemine cele part 
qu’il le cuide trouver 
et s’en vait autresi forsenez conme celui cui grant rage chace. 
Lors a tant alé
que la nuiz le sorprant a l’antree d’unne forest 
et puis resgarde tout entor soi 
por savoir 
s’il veist ne chastel ne maison 
ou il poïst herbergier : 
mes il ne voit fors l. pavillon 
qui estoit en une valee 
et estoit auques loing de lui. 
Et il se torne cele part 
ut ausi conme se deable le chaçassent ;
et quant il ii est venuz, 
si descent 
et entre dedenz et a trové Il. chevaliers et II. dames 
qui manjoient sus l’erbe fresche et bele. 
Quant il se resgardent, 
si voient Mauduit le jaiant venir si grant aleure 
com il pooit del cheval traire, 
si le connoissent bien, 
si en sont si tres durement esbahi 
qu’il ne sevent mort ou vif a conseillier, 
quar il cuident bien estre a mort livré. Il descent maintenant a terre de son cheval 
et si ne lor dist onques nul mot el monde, 
ainz oste le frain a son destrier 
et laisse aler quel part 
qu’il velt. 
Et il avoit molt grant talant de boivre et de mangier, 
si s’asist avec els ne il n’i ot celui 
qui onques li deist mot. 
Quant il ot assez mangié, 
si vint a son cheval 
et monta sus 
et se fiert es pavillons 
si qu’il les a fait a terre verser desus els 
qui se seoient encore, 
puis traist l’espee, 
si occist les Il. chevaliers et les Il. damoiseles, 
puis se rit del mal 
qu’il a fait. 
Maintenant se part d’ilueques 
et il estoit ja nuiz oscure; 
si chevauche tant la 
ou il cuide trover gent 
et abat avant soi trez et pavillosd]ns et loges 
et destruit 
quanqu’il ataint 
et occist chevaliers
et dames et damoiseles ne i n’en a plus pitié 
que de chiens. 
Einsi oirre li jaianz toute la nuit 
ne ne fine de tuer touz cels. 
que il ataint. 
Et quant il vint auques pres del jour, 
si s’endormi delez une fontainne 
qui sordoit en une valee.
Et mes sire Yvain 
qui se fu partiz des damoiseles 
qui l’avoient retenu a la fontainne 
por mengier 
ou eles ot chevauchié tot le jor 
que il onques ne fina jusqu’a la nuit. 
Et lors vint duse’a une marechiere 
et vit devant lui une tor ; 
et il vient cele part 
por herbergier, 
car il ert bien tans. 
Et quant il vint la, 
si trova le pont levé 
et il apele tant
que J. vallez vint a lui 
et li demande 
qu’il velt. «
Ha, biaux amis, fait mes sire Yvain, je sui uns chevaliers erranz
qui mestier avroie de herbergier. Saichiez au seingnor ou a la dame
s’il me porroient anuit mais osteler. a» 
Et li vallez dist 
qu’il atande tant qu’il li ait demandé. 
Lors vient a son seingnor et li conte tout ainsi 
et li sires dist 
que oîl volentiers, 
se ce n’est li desloiaux chevaliers 
qui a mis cest païs a destruction. « 
Par foi, fait li vallez, il porte l. escu blanc gouté de noir. — 
Ha, fait il, c’est li desloiax chevaliers lerres ! » 
Lors cort a ses armes 
et fait armer un sien fil jovene chevalier 
et dist 
que ja Diex ne li aïst 
s’il ne vanche son païs del destoial 
qui ainsi les a honniz. 
Et quant il est armez entre lui et son fil, 
si fait avaler le pont 
et dist a mon signor Vvain: « Danz chevaliers. volez vos estre herbergiez ? — Sire, fait il, oil, 
s’il vos plaist. —
Et vos le seroiz, fait il, en tel manniere 
que ja ne vos en loeroiz, 
car vos n’an poez eschaper sanz mort ou sanz prison en guerredon de ce 
que vos avez mis cest païs a mort et a destruction. » 
Lors li courent sur les espees traites
et il se desfent au mielz 
qu’il puet comme cil 
qui a prouesce et hardement; 
si se cuevre de son escu 
et lor donne granz cox la 
ou il les puet ! ataindre 
et tant fait
que il les grieve plus 
que il lui. 
si sueffre longuement et il n’en a de riens le peor tant 
que a fine force les fait reüser desus le pont 
qui estoit desus le fossé. 
Et
lors s’abandonne plus et plus vers le pere 
qui moult li avoit fait anui: 
si hauce l'espee 
por ferir le desus le hiaume, 
et cil 
qui ne l’ose atandre tire a lui son fraing 
et li chevax chiet el fossé 
et li chevaliers avec. 
Et mes sire Yvain laisse corre, l’espee drecie contremont, au fil 
et le fiert si durement par mi son hiaume 
qu’il le fait voler del cheval a terre.
Et quant il se voit ainsinc delivrés de cels. Il. 
qui asailli l’avoient, 
si en est moult liez, 
car assez est las et travilliez ; 
si s’an torne atant 
et pense 
que aillors le couvient querre ostel, 
car il n’est mie bien asenez. 
Si vint la nuit a IlI. recez a IlII. chevaliers 
: onques n’i ot celui 
qui le volsist herbergier, 
ainz li disoit chascuns 
que males voies puist il tenir,
car avec aux ne remandroit il ja, 
se Diex plaist. 
Quant mes sire Yvain voit 
qu’il ne trovera 
qui le voille herbergier, 
si se trest pres d’unne fontainne 
qui delez lui estoit; 
et quant il i est venuz, 
si descent desouz J. pomier 
et oste son hiaume et desceint s’espee 
et met jus son escu 
et se couche sor l’erbe desouz I. petit cerisier 
et s’andort maintenant a ce qu’il ert las et travilliez que del chevauchier que del combatre 
qu’il avoit fait le jor. 
Et au matin, 
quant il s’esveilla, 
si ot, ce li est avis, frainte de chevaux 
et il resgarde devant lui 
et voit venir Mauduit le laiant, 
qu’il ne venoit pas si belement 
qu’il ne feist greingnor freinte 
que ne feissent XX. chevalier armé 
et depeçoit devant lui tout le petit bois 
ausi come foudre 
et aloit maudisant Dieu et jurant, 
quant il ne voit celui 
qui l’escu avoit abatu. 
Quant mes sire Yvain le voit venir, 
si connoist bien a la grandor 
que ce est cil 
que l’an li avoit dit; 
se li escrie de loing, 
por ce que il ne velt mie 
que il s’en aut: « 
Ha, sire chevaliers, atandez moi, je sui cil 
que vos querez. » 
Et li jaianz ne l’antandi mie, 
car trop estoit esloingniez, 
si s’en vait grant aleure 
com s’il alast le diable chaçent. 
Et mes sire Yvain 
qui nel perdra mie, 
s’il puet, vient a son cheval,
si monte 
et vait aprés le jaiant tot le chemin. 
Tant a mes sire Yvain chevauchié 
qu’il vint a l’issue d’unne forest 
et lors vit devant soi un petit ehastel 
qui estoit apelez le Chastel del Trespas. 
Et quant il vint cele part, 
si voit dusqu’ a XV. chevaliers, les lances esloingnies, 
qui li dient : « Veez le la le larron 
qui cels de cest païs a mis a destruction!» 
Se li crient 
et li laissent corre tuit ensemble 
et le fierent si
qu’il le portent a terre 
et ont son cheval occis et lui navré en II. leus ; 
si le prannent a force 
et li errachent le hiaume de la teste 
et dient 
qu’il l’ocirront, 
s’il ne se rant pour outré. 
Et il a si grant angoisse 
qu’il ne puet respondre. 
Et il le font desarmer 
et le mestent em prison desouz la tor 
et dient 
qu’il le garderont 
tant que Mauduit vendroit cele part 
et li bailleront i a faire sa volenté de la honte 
qu’il li a faite. 
Einsi ont receu mon signor Vvain em prison au Chastel del Trespas, 
si demora laienz Ill. jorz 
que onques nus nel resgarda, 
mais au quart jor li avint 
que la dame del chastel l’ala veoir 
et parla a lui par mi une fenestre de fer 
qui ouvroit el jardin : 
se li demande 
qui il est 
et coment il a non 
et il respont 
qu’il est de la meson le roi Artu et compainz de la Table Reonde et a non Yvain, li filz au roi Urien 
qui tant fu prodom. « Voire, fait ele. 
Par Dieu, fait ele, 
dont me poise il moult, 
quant vos estes en ceste prison, 
car je ne cuit mie
que vos en issiez sanz mort ou sanz mehaing, 
car trop vos heent cil de ceanz 
et tuit cil de cest païs. » 
Et il dist 
que il l’an poise, 
quant il nel puet amander; 
si esgardera 
que il voldront faire de lui, 
car il est ore en lor merci, 
ce li samble. 
Lors li dist la dame : « Sire, li rois Uriens vostre peres fist jadis moult de bien a mon pere le conte del Trespas: 
si le vos guerredonnerai, 
car au prodome nel 
puis je mie randre, 
que morz est pieça. 
Et por ce vos pri je 
que vos ne vos esmaiez por chose 
que nus vos die, 
car bien saichiez 
que je ne soufferoie en nule maniere 
que vos eussiez honte ne domage de vostre cors, 
ainz vos geteroie fors de ceanz, 
se je cuidoie 
que cil de ceanz vos volsissent mal faire. » 
Et il l’an mercie moult. 
Si laisse ore li contes a parler de lui 
et retorne a Boort le cousin Lancelot 
que la damoisele enmoinne a sa dame de Galvoie.