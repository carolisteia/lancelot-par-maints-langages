Or dit le comte que tant demoura lancelot la
ou la uielle le mena quil eut passe six sepmaines. et lors sem party sain et haitie desirant de porter armes et si nestoit il encores
gueres bien guery. mais le repos luy ennuyoit par ce quil auoit si longuement geu. et il se part de leans
et les commande tous a dieu et la uielle luy apporta unes armes
bonnes et belles et ung escu tout nouuel. si se mist en son chemin et sen alla apres la uielle. Quant il eut cheuauche iucqua midy si ataint une damoisele pres dune fourest qui cheuauchoit ung petit palefroy noir et pensoit moult fort. et
bien paroist a ses eulx qu elle a rouges et enflambez qu elle a
ploure. Et il la salue quant il aprouche. et elle aussi luy.
Damoisele fait il uous me semblez moult corroucee et ie sauroie
uoulentiers loccasion de uostre corroux. car ie y mectroye uoulentiers tout le conseil que ie pourroye. Certes fait elle il ny a cy
homme dont ie cuide estre cououcee. et ny a homme ou monde que
peust mectre couseil. et de ce dont ie suys corroucee. sont
cent mil autres corroucez. Et ie uous prie fait il que uous me
diez que cest. Sire fait elle ce nest pas chose ou ie perde seule. mais tous les poures gentilz hommes du monde et tous les
riches de la grant bretaigne et dautres terres. Certes damoisele fait lancelot donc nest ce pas de merueille se uous estes
corroucee. mais dictes moy que cest. car puis que toutes gens.
le scauent. Uous le pouez bien dire si mest aduis sans meffait
Sire fait elle ie le uous diray puis que uous auez tel talent
de le sauoir. Et si me merueil ie dont uous ue le scauez. Car
tout le monde le sceit ia. Uoir est fait elle que mon corroux est de deux choses
dune moye seur que ung cheualier prist lautre iour a force et dung preudomme qui bien men uangeast sil fust uif.
mais il est mort si uous diray comment ie le scay. Il est uoir
que quant le cheualier eut pris ma seur a force que rendre ne la
me uouloit pour priere ne pour don. si mesmeu daller a
la court du roy artus pour faire ma clamour de ce que le
cheualier mauoit fait sans raison. et quant ie y fu uenue na
pas encor troys iours si ne trouuay nul qui me respondist de
riens car tous entendoient a plourer et a faire deul. Et quant
ie uy ce si fu toute esbahie et priaa a ung escuier qu il me deist
pour quoy ilz faisoient tel deul. Et il me dist que cestoit pour
lancelot du lac qui estoit mort et que la royne estoit trop malade. Et quant ie uy que ie ny pouoye riens faire si men party
hier matin doulente et corroucee de la mort au bon cheualier dont
tout le monde aura souffreste. Car iamais ne sera homme qui
ayt telle pitie de poures damoiseles comme il auoit. si en fu
trop iree. car ie ne trouuay qui me fist droit du tort quon ma
fait. Si ne finay onc puis de plourer pour la grant pitie que iay
du preudomme et pour la perte que ie y ay. Car sil fust uif. et
il sceust le tort quon ma fait. il men uengeroit si que ien seroie
lie tous les iours de ma uie. et cest pour quoy ie pleure.
Quant lancelot entend que la royne est si malade. moult est a mesaise. et si il
pouoit tourner a court. il retournast pour faire la royne aise. car bien pense que selle est malade elle ne lest qui pour luy
Lors dist a la damoiscle qui la nouuelle luy a comptee Damoisele se uous me uoulez faire ung message ie mectray peine en
uostre besoigne et a deliurer uostre seur. Et elle luy dist quil nest
si estrange lieu ou elle nalast par conuent que sa seur fust
deliure. Dictes moy fait il quelle part est le cheualier it ie y iray
Il est fait elle pres de cy. Or alez donc fait il et ie uous suuiuray
et elle yst du grant chemin et entre en ung petit sentier a destre. Et lancelot et la uieille cheuauchent apres tant qu ilz sont
bien alez deux lieues anglesches. Lors uoyent soubz eulx dont petite ualee ou il y auoit une tour fort et haute
et la damoisele dist a lancelot. Sire en celle tour est ma
seur et le cheualier dont uous ay compte si y uoulez aller. uous uiendrez
fait il o moy et la me monsterrez. et nayez fait il paour car ie
la uous rendray si iay sante. Et elle dit qu elle doute moult le
cheualier et lancelot len asseure et dit quil la garantira contre
tous ceulx qui riens luy demanderont. Sire fait elle doncquez
iray ie o uous. Ainsi uont parlant iucqua la porte et huchent
a luys tant quon leur euure. et ilz entrent ens a cheual et
uiennent en la sale qui estoit par terre Si trouuerent le cheualier
qui gisoit malade des playes quon luy auoit fait. et la
pucelle que sa seur aloit querant se seoit sur une couche.
Quant lancelot fu leans si dist a celle qui luy auoit
mene. ueez uous fait il uostre seur. Ouil fait elle. cest
celle qui la se seoit. et il la prent par la main et luy baille
et dit. Tenez la damoisele et lemmenez la ou il uous plaira. car
ia ne trouuerez homme si hault qui larreste tant comme ie soye
o uous. Sire fait elle grant mercy et ie ne uous demande plus
fors que uous me conduisez a sauuete. Car bien uous estes acquite
de ce que uous mauiez promis Alez uous en fait il seurement
car ie uous condiuray la ou uous uoudrez. Et il prent la damoisele et la monte deuant soy. Quant le cheualier malade uoit
quil laporte si est moult doulent dont il ne se pouoit leuer
Car sil estoit en son droit pouoir il ne sen menast pas ainsi.
sans contredit. Lors dist a lancelot. Beau sire fait le cheualier
uous me faictes desraison qui ainsi emmenez ma damoisele ou
uous nauez nul droit. Certes se ie fusse sain et haitie uous ne
lemmenissez pas. Et sachez que si ien puis uenir en lieu uous
ne fistes oncquez chose dont tant uous repentissez Beau sire fait
lancelot uous pristes la damoisele a force oultre son gre.
Et aussi comme uous lemmenastes a tort lemmaine ie a droit.
Et se uous cuidez que ie uous face uilennie si en querez uostre droit si
et quant uous pourrez. Si maist dieu fait il si feray ie si
en soyez asseur Adonc se part lancelot de leans. et quant ilz furent ung pou esloignez il demanda a la damoisele
quil portoit qui auoit si naure le cheualier. Sire fait elle ie le uous diray
Quant il meut pris a force comme ma seur sceit bien si memmenoit
par ce chemin et ie plouroye moult fort tant que nous encontrasmes
deux cheualiers de ce pays a qui il prist pitie de moy si quilz si pristrent
a luy. et luy firent ces playes dont il gist. mais il se deffendy si bñ
quil les occist tous deux. puis memmena a quelque peine ainsi naure
comme il estoit iucques la ou uous mauez trouue et quant il fu descendu si se senty ilec si malade quil cuida bien mourir si se fist coucher
a grant haste si ne dist onc puis mot fors ce quil uous a dit quant il
a ueu que uous mameniez. Si men est bien pris car il ne me fist onc
chose qui me despleust. Et quant sa seur ouy ce si en est tant liee
quelle ne puet plus. Tant sont allez quilz uindrent a lentree dng
boys. ou ilz trouuerent un maison haulte close de treilles et fossez
et les damoislles descendent et dient a lancelot quil descende et
il dit que non fera car il a trop aller. Si ferez font elles pour dieu
desieunez ung pou. car uous scauons bien que uous ne mangeastes huy
Et il descendent et la uielle aussi. et quant ilz ont beu et mange
lancelot dist a la damoisele quil auoit au matin encontree Damoiselle ay ie bien fait ce que ie uous promis Ouil sire fait elle
dieu mercy et la uostre. Ge uous pry ie donc pour uostre preu et pour le
seruice que ie uous ay fait que uous aillez a la court du roy artus et
dictes a la royne et a tous ceulx que uous trouuerez que bien sachent
ilz que lancelot nest pas mort. Et que uous mangeastes et beustes
auec ung cheualier qui auoit arsoir mange et geu auec luy. Sire
fait elle ie nen seray pas creue si ie nen suus certaine. Ie uous dy
fait il seurement quil est sain et haitie et bien en pouez asseuretr madame la royne. Certes fait la damoisele. ce scay ie bien queͥ
ie ne puis faillir a estre riche et puissant si tost comme ie auray
ceste nouuelle compte a court car ie ne doute point que le roy ne
me doint chastel ou cite si ie luy puis compter ceste nouuele auant
autres. Adonc se part lancelot des damoiseles et monte a cheual
et sen uont luy et la uielle iucquau soir quilz uindrent a
une blanche abaye de nonnains. et la damoisele se part de sa seur
si tost que lancelot sen fut alle et cheuauche uers camaalot lie
et ioyeuse. si y fu landemain a heure de uespres et le roy fu en
la sale a celle heure et estoit en ung prael qui estoit dessus la
tour et o luy auoit pluseurs barons. Et elle descend et baille
son cheual a garder a ung garson puis demande le roy et la royne et len luy dit que le roy est en son prael et la royne en sa chambre si y uait et treuue la royne qui moult estoit pensiue pour lancelot. car elle en sauoit ne uent ne uoye. Et quant elle la uit
si sagenoille et luy dist. dame ie uous aporte nouuelles de lancelot
qui est sain et haitie. La royne tressault toute ioyeuse et luy dist
Belle doulce amyi comment le scauez uous. Ie le uous diray bien fait elle
Lors luy compte la damoisele comment le cheualier qui luy auoit rendu sa seur
luy auoit dit que la nuyt deuant il auoit beu et mange et geu auec lancelot. Et la royne luy demande selle auoit ueu le cheualier desarme. Dame fait elle ouil. Car il mangea arsoir en nostre hostel
de quel facon est il dist la royne. Dame. il est le plus beau cheualier
du monde et est ung pou brunet. et elle en dit tant qu elle sceit
bien que cest lancelot. Lors est si liee quil ny a homme ou monde qui
le uous peust dire et court a la damoisele au col et luy fait si grant
ioye que la damoisele sen merueille toute et luy dist Damoisele
bien uenistes ceste part car oncques damoisele ne fist si grant ioye a
monSSͬ comme uous ferez si tost comme il uous orra parler. Et uenez tost
a luy. car il me tarde quil ne sceit de uous ceste nouuele. Lors la mainne deuant le roy et luy fait dire ce qu elle luy auoit compte. Et quant le roy
louy si en est merueilleusement lie et luy dist. De ce que ueus mauez
dit ie uous donne ung guerdon celuy de mes chasteaux qui mieulx
uous plaira. Et elle luy cheit es piez et luy baise li solier et luy
demande le chastel de lonzep par ce qu elle en auoit este. et le roy
luy donne incontinant. Lors commence leans la ioye si grant que len
ny ouist pas dieu tonnant. si semont lun lautre de faire ioye. et
sur tous les autres est liee et ioyeuse la royne. Si guerist de sa
maladie de iour en iour et reuient en sa grant biaute. Et selle eut
oncquez este lie et ioyeuse ores est plus. Si rit et ioue o les cheualiers
et si nentend fors que a prier dieu quil gart celuy de meschance
pour qui elle a tant souffert de mal a ceste foiz. Mais cy laisse
le comte a parler du roy et de la royne et parle de lancelot du lac
Cy endroit dit le comte que quant lancelot se fu
party de la blanche abaye ou il auoit geu la nuyt
quant il eut enuoye la damoisele a court si cheuauche lie et ioyeux pour les nouuelles qu il auoit
enuoiees a sa dame la royne. Car bien sauoit que
elle en seroit liee. si demande a la uielle ou elle le ueult mener
Sire fait elle ia ne le scaurez iucquatant que uous y soyez. et il en
laisse a tant la parole si ont tant cheuauche quilz uindrent en
une praerie grant et belle. et il y faisoit moult grant chault. car
cestoit a la feste saint iehan. si ont ilec tourne dessoubz en lombre
de deux sicamors a une fontaine belle et clere ou il y auoit deux
cheualiers et deux damoiseles qui auoient fait estandre une blanche
touaille sur lerbe et mangeoient ilec moult a leur aise Et quant
ilz uoyent lancelot si se liuent encontre luy et dient que bien soit
il uenu. si le font descendre pour manger. Et quant il eut oste
son heaume si laue ses mains et sassiet. et il eut chault a desmesure et fu si plain de toutes beautez que nul ne peust estre plus beau
et pour la grant beaute de luy li commenca a regarder une des damoiseles qui estoit seur a ung des chlłrs si estoit encores bonne
pucelle. et estoit si belle de corps et de facon quen tout le pays ne
auoit pas si belle. ne cheualier si puissant qui ne la prant pour sa beaute
mais elle nauoit talent de nul prendre. Car oncquez nauoit ueu
roy ne conte ne cheualier quelle daignast amer. et elle regarde lancelot tant comme il mangea et uit sa bouche uermeille si en a
telle enuie quelle ne sceit quen faire. Car ie croy que oncquez dame
ne damoisele nen uit si bel. Elle regarde ses yeulx qui semblent deux belles cleres esmeraudes et uoit son
front cler et sa cheueleure crespe et sore dont les cheueux sembloient
or. si auoit en luy tant de beaute qu elle ne cuidoit pas que en paradis eust si belle ange. Adonc la fiert amours si fort qu elle tressaut
toute et le cheualier son frere la regarde et se merueille dont il la.
uoit si mate et si mourne. si luy demande quelle a et elle dit que
elle est malade mais elle guerira bien si diceu plaist. et lancelot
qui eut eu chault a cheuaucher regarde la fontaine et la uoit si
belle quil luy prent grant talent den boire. si prent une coupe dor
qui estoit deuant luy si lemplist de la fontaine et la boyt toute
pleine et par ce quil la trouue froide et bonne si luy est aduis.
par ce quil auoit chault il en beut a desmesure dont il fu tant
malade auant quil partist de la table quil cuida bien mourir
Et il si passe de la grant angoesse quil sent et gist grant piece comme mort. Et quant il peut parler et le cuer luy reuint si dist
haa madame or mourray ie sans uous. Moult me semblast.
ceste mort debonaire si ie mourusse entre uos braz donc sestant de angoesse quil sent si luy tournent les deux yeulx en la
teste. et gist comme sil fust mort. Quant la uielle le uoit si commence a crier saincte marie aide mourra icy en tel maniere le
meilleur cheualier du monde. haa dame font les cheualiers qui est il.
doncques le dictes nous. Cest fait elle messire lancelot du lac le meilleur cheualier du monde. Mais pour dieu mectez y conseil se uous
scauez. car ie cuide que ceste fontaine dont il a beu soit enuenimee
Sil mouroit en tel maniere tout le monde ne me tiendroit
que ie ne mocceisse. Car iamais la perte ne sera recouuree si i
meurt. Ainsi quilz parloyent si uirent yssir de la fontaine deux
couleures grans et hideuses et longues qui sentrechassoient. Et
quant elles se sont bien entrechassees si entrent en la fontaine lune apres lautre. Haa sire fait elle or pouez uous bien sauoir que
par ces deux bestes la est la fontaine enuenimee donc ce gentilz
homs est mort Lors commence a braire et a crier et a faire le plus grant deul
du monde et le cheualier dist a sascur. Belle doulce seur lerrez uous donc mourir ce cheualier par uostre deffault. uous souliez
plus sauoir la force des herbes pour oster enuenimeure domme
que nulle femme du monde. Domme ne cude ie pas quil y ait
ou monde si hault. Certes oncquez mais ne uous uy si lente daider
a gentil homme comme uous estes ores. Par dieu fait elle iestoye
si esbahie que ie ne cuidoyt pas que mon sens luy eust mestier
Mais puis que ie uoy que le besoing y est ie luy aideray a mon
pouoir Lors uait par la praerie et cueille herbes celles qu elle
pense mieulx ualoir pour oster uenin. puis reiuent a la table et trible les herbes o la poigniee de lespee lancelot en la
coupe mesmes ou il auoit beu et mect auec triacle puys luy
euure la bouche ci luy en mect ung petit ens. et il en boyt
si comme il puet. Mais il est ia si enfle que ses iambes estoient
aussi grosses comme ung homme a trauers le pis. Quant lancelot eut beu ce que la damoiselle luy eut donne si commence plus a enfler
et deuint aussi gros comme ung tonnel. Et la damoisele dist
a son frere. sire alez uous en poignant et aportez toutes les robes que uous trouuerez en ma chambre et coucherons cy ce cheualier
Car ie croy qui lemporteroit ores quil mourroit. Et le cheualier
sault sur son cheual et la damoisele le prie de tost reuenir. et
il sen ua tant quil puet du cheual traire. et reuient tantost
et fait aporter robes ung roucin charge et aporte une fiole
en sa mam qu elle luy auoit commande aporter. Et quant il fu
reuenu si uit lancelot si atourne qu il ne uoit goute. car ia auoit le uenin tant couru quil auoit le uiaire tout enfle. Et
la dame coucha lancelot en ung materat qu elle fist apporter et
elle lauoit desarme des quil commenca a enfler. Et quant il
fu couche si luy gecta sur luy toutes les robes qu elle auoit ilec
si que ung roucin eust este charge de porter les robes qu il auoit
sur luy. Puis commanda apporter ung paueillon et le fait
tendre sur luy afin que le chault ne luy face mal. et le cheualier demande a sa seur sil pourra querir. Si maist dieu fait elle
ie ne uous en asseure pas. car iay paour que ce uenin luy soit
monte sur le cuer. Mais tant uous dy ie bien que si dieu
donne quil eschape encor sera il de beaux cops de lance. Ainsi demeurent deuant lancelot iucquez pres de uespres et celle
leut moult bien couuert pour suer dangoesse. et pour la
chaleur quil souffroit luy estoit il aduis que pis luy faisoit
la chaleur qui le uenin. Mais il ne se pouoit remuer ne
dire mot. si fu si destroit tout le iour quil sembloit mielx
estre mort que uif tout le iour Car toute langoesse qu il pouoit
souffrir il souffroit. Mais oncquez ne fu si ataint qu il ne pensast plus a la royne qua soy. Car il pensoit bien qu elle mourroit incontinant qu elle sauroit sa mort. et cestoit la chose
dont il estoit plus doulent. si fu toute nuyt et tout iour
en telle angoesse ne oncquez ne se tourna ne ne dist mot.
ne ne fu descouuert ains sua tousiours si que oncquez ne fu tulle
merueille ueue. Ne oncquez ceulx de leans ne se coucherent ains furent toute la nuyt deuant luy car la damoisele leur auoit defendu qu ilz ne le remuassent. Et landemain entour midy si commenca a plaindre et dist ha dieu ceste chaleur
moccist. Sire dist la damoisele encor uous la conuient souffrir
iucqua demain que uous serez sain et haitie si dieu plaist et il
se taist que plus ne parle. et elle dist a son frere Sire si
ie pouoye querir ce cheualier ne men deuroit il pas estre mieulx
par raison. et il dist. certes ouil. car nous sauons bien que sil
en eschape que ce sera par uous. Certes dist elle ie uous asseure
quil sera dedans .xu. iours aussi sain et aussi haitie comme il
fut oncquez si dieu me donne sante. Lors sont plus liez que deuant. Si font mectre la table et mangeuent et quant ilz
ont mange si sendorment deuant lancelot. car assez auoient
ueille celuy iour. Ainsi seuffre lancelot et landemain enuiron prime parla et dist Damoisele uous
mocciez qui tant me faictes souffrir ceste chaleur. uoire fait elle
uous en plaignez uous. Benoist soit ores dieu qui le pouoir
uous en a donne. Car il na encores gueres que ie ciuidore que ia
mais parole issist de uostre bouche. Lors oste troys cotepointtes
et troys couuertes grises si luy trouua le uis et les menbres
desenflez mais il est si aduenu quil ne luy est demoure cuir
sur luy ne ongles en mains ne en piez que tous ne luy soient cheuz
ne cheueux en teste. Mais il se sent aucquez alege de son mal
si commence a mectre ses cheueux en une boeste car il les ueult
garder pour les enuoyer a la royne afin quelle croye mieulx
ceste auanture Lors le fait la damoisele ung pou menger et le regarde uoulentiers car tant luy semble beau
quelle ne seroit pas lasse de le regarder en ung an. si se tient
a fole et se blasme moult fort. et dist lasse chestiue pour
quoy le regarde ie si uoulentiers par ce quil est si beau et
sa beaute que me uault quant il ne men est de mieulx. si
fait elle me uault fait elle. car le regart en porte a mon
cuer une si grant doulceur et une si bonne esperance que de
lespoir seulement feusse ie riche si ie ne cuidoye estre trop
deceue. Mais nous uoyons trop souuent que les choses nauiendront pas ainsi que les gens les esperent et par ce ne
scay ie affiner en tel esperance qui tel ioye ma fai. Ainsi
dispute la pucelle a soy mesmes. si oppose et respont tant
que lancelot eut mange tout a loisir. Et lors commande faire
ung lit. et ilz le font. et elle y couche lancelot et le cueure
legierement affin que la chaleur ne luy face mal. Puis est
deuant luy tant qu elle cuide quil soit endormy. Et quant elle
y a grant piece este elle uoit quil dort. si fait tous les autres
partir dilec pour paour quilz lesueillent. Lors sassiet deuant luy toute seule si commence a penser et regarder lancelot. Et quant elle se fu grant piece teue si dist aussi come
femme corroucee Sire mal uit uostre grant beaute pour qui
ie languis si que ie ne puis eschaper de mort. ne la force
derbes ne de pierres precieuses ne men garantiroit pas et
si le puet len tenir a merueille. car il cuide bien que si ie uouloye que ien pourroye bien retraire mon cuer. Mais le penser seulement mest si plaisant et delictable qu il ne porͬoit
plus. et toutefoniz ie ne scay dont est uenu ce penser. Car
oncquez nauoye ame par amours. si mauoient requis pluseurs hommes que ie ne daignoye escouter. et ores uous aymes ie
si fort que ie nen puis oster mon cuer. et ayme mielx mourir
que len oster. oncquez damoisele nama tant. et toutefoiz ne uous
ay tant seruy que ie te cuide pas que uous me ousassez ueer uostre
amour si ie la uous requeroye. si la uous requerroye ie auant
que mourir si ie a ce estoye uenue. Mais si dieu plaist ia
ny uiendray car ien prendray meilleur conseil. si ny tendray
iamais ains uous lerray car ie scay bien que uous ne daignerez amer si pouure damoisele comme ie suis. ainsi dit et desdit
si fait maintenant mate chiere et puis est liee si sassiet et
regarde celuy pour amour duquel elle ne puet durer. car elle
layme uueille ou non si en est moult corroucee et maudit
leure dont ce penser luy uint. si sen tient bien pour fole. Si
a tant este deuant luy quil sesueilla et la regarde. et il uit
quelle ploure moult fort. et il en est si doulent qu il tressault
tout de maltalent et dist. Damoisele qui est cil si hardy
qui ousast uous corroucer deuant moy. Sire fait elle ne uous
chault car ie ne me plains de nully. car nul ne me fait mal
fors mon cuer qui na pas quanquil uouldroit. Et il en laisse atant la parole. Mais toutesuoyes ne luy est il mie bel
de ce quil la uoit corroucee. et elle essuye ses yeulx et fait
la plus belle chiere qu elle puet. Lors entra leans le cheualier qui
estoit frere a la damoisele si demande a lancelot comment il
luy est. et il dit bien dieu mercy. car ie seray tost guery si
comme ie cuide. Cependant quilz parloient ainsi uindrent a luys du paueillon deux cheualiers armez et une damoisele
auec eulx et demandent si len les pourroit leans herbreger
car bien en est temps. Et le cheualier sault auant et dit quilz descendent car ilz seront bien herbregez et feussent ilz encore plus
Si fait tendet ung autre paueillon soubz les sicamors. Et
quant les cheualiers sont descenduz et la damoisele les a desarmez si
sasseoient pour repouser et louste leur demande quilz sont
Et ilz dient quilz sont de la maison du roy artus. Et que querez
uous fait il. Nous querons font ilz messire lancelot du lac
Et quant il lentend si ne leur ueult pas enseigner iucqua
ce quil uouldra parler a eulx. Car il ne uouldroit faire chose
qui despleust a lancelot. Et lors uient a luy et luy dist sur il y a ceans deux cheualiers
de la maison du roy artus qui uous quierent si comme ilz
dient et parleroient uoulentiers a uous sil uous plaisoit. or me
dictes si ie uous celeray ou si ie uous enseigneray. Demandez leur
fait lancelot quilz sont et puis le me uenez dire. car telz peuuit ilz estre que ie parleroye uoulentiers a eulx et telz que ie ny parleroye en nulle maniere en tel point comme ie suys. Et cil sen reuient a eulx et leur demande qu ilz sont. et lun dit qu il a nom boort et lautre lyon. et sont freres Et il retourne a lancelot et
luy dit. Et quant il entend que ce sont ses cousins il en a trop de
ioye. Haa beau doulx amy fait il faictes les uenir car ce sont
deux hommes du monde que iayme plus. Lors les maine le cheualier deuant lancelot. et il les salue si tost
quil les uoit uenir. Et quant il le cognoissent ilz ont si grant
ioye que nul ne le pourroit dire. si lacolent et baisoit. mais
ilz sespouentent de ce qu ilz le uoyent si deshaitie. si luy demandent sil en pourra querir. et ilz dient que ouil si dieu plaist si
leur compte lauauture qui luy estoit aduenue pour leaue
qui estoit enuenumee si qua pou quil nen est mort. et sans faille
si fust il se ne fust la damoisele qui lauoit guary de lenuninement si se commencent a seigner. car de telle auanture nauoient
oncquez mais ouy parler. Sire fait il a boort scauez uous nulles
nouuelles de la court. Il a fait il huyt iours que nous en partismes et laissames le roy et les barons moult courroucez pour
uous car ilz cuidoient que uous feussez mort et toute la court en est
si troublee quil ny a ung seul qui ose rire ne iouer. Et il regarde tout entour luy. car il ne ueult pas que nul loye Et quant il
uoit quil n y a leans que eulx troys si dist a lancelot. Sire madame la royne seuffre grant douleur pour uous Lors luy compte la uie qu elle mainne et comment elle sest acouchee au lit du deul qu elle a et
le deul qu elle fist quant ilz se partirent de lie. puis luy baille
lanel quelle luy enuoye et luy dist qu elle luy a commande qu il luy
baille si tost quil le uoirra puis prent lancelot lanel et le regarde et cognoist bien que cest cil quil luy donna. Lors commence a plourer trop fort. et dist haa beau doulx cousin cestuy commandement ne pourroye ie faire et leusse ie iure car ie suys si malade que ie ne pourroye cheuaucher en nulle maniere. et quant ie
seray guery si me conuiendia il aler a la besoigne de ceste dame
ou ie suys meu. et par ce commendroit que uous ou lyon retournissez
a court et dissez a madame mon estre et luy comptissez ceste
auanture qui mest nouuellement aduenue et elle uous en
croyra mieulx que nul autre. affin quelle soit de ceste auanture plus certaine. Celle nuyt furent moult bien herbregez
Car le cheualier les aisa de tout son pouoir. Et landemain au matin prist boort congie a lancelot car il ne pouoit plus demourer. Mais anicois quil fust monte il luy dist Sire ie uous ay
plus meffait que uous ne cuidez En quoy fait lancelot. Ie le
uous diray fait il. uous souuient il bien de celuy qui deuant
uous en uouloit emmener la royne et uous ioustastes a luy et la
batistes. Ouil fait lancelot. Sur ce fu moy qui sa uouloye
emmener et ioustay a uous. Mais sachez que ie ne uous cognoissoye
pas. et de ce que ien feis uous en crie mecty. Commenf fait lancelot
feistes uous ce. Certes uous feistes trop grant oultrage de mectre
la main en si haulte dame. si auez bien desseruy den perdre
la uie. Si uous deffens que iamais ni facez tel oultrage. car sachez que ie uous seroye ennemy mortel. Et il iure qu il luy conuenoit
faire malgre luy. et lui comte comment il lauoit creance. et il
dit que iamais iour de sa uie ne sera riens contre sa uoulente
Adonc sem part boort et commande tous ceulx de leans
a dieu et sen uait auec la damoisele qui le mainne a la dame
de galuoie. et lion le conuoye puis sen retourne a lancelot. et
quant il le uoit si lui dist quil luy conuient retourner a ce
pour reconforter sa dame. Si fait actaindre une boeste ou
ses cheueux estoient et luy baille et luy dist que si tost comme
il aura este a court quil reuiegne a luy pour sauoir comment il
le fera. lion prent la boeste et meit en son sain et fait aporter ses armes et quant il est monte si se part de lancelot et
erre tant quil est uenu a court entour heure de prime et le
roy estoit a iour alle chasser et la royne estoit uenue du monstier et se seoit a une fenestre deuers les loges. et elle regarde
en la court si cognoist lion aux armes et lors a elle molt grant
ioye. car ores sceit elle bien quil luy aporte nouuelles de celuy que
elle nayme pas moins de soy et elle entre en sa chambre et fait
aller hors toutes ses damoiseles car elle ueult quil soit leans
priueement. Quant lion fu descendu si demanda ou il pourroit
trouuer le roy. et on luy dist qui il estoit alle au boys a
grant compaignie de gent. Et ou pourroye ie fait il trouuer
madame la royne. Certes font ilz elle est mantenant entree
en sa chambre. Il sadrece celle part et entre ens tout arme.
fors de son heaume si la salue de par lancelot Et quant elle
lentend si luy court les braz tenduz au col et luy dist que bien il
soit uenu. Et comment le fait lancelot fait elle est il sain et
haitie. Dame fait il nennil pas si bien comme ie uoulsisse par
foy fait elle uous dictes merueilles il na encores gueres que une
damoisele uint ceans qui nous dist qu il estoit sain et haitie ores
a este despuis malade. dame fait il ouil si fort qua pou quil
nest moit. Lors luy comte comment il a este enenyme. et
comment il fu si enfle quil cuida bien mourit sans confession
et mort fust il sans faille se ne fust une damoisele qui de
luy se print garde et tant sen est entremise quil est guery
du uenin Quant la royne lentend si fu si esbahie quelle ne puet
dire mot dune grant piece. Dame fait il encor me merueil ie plus. car tout le cuir luy est cheu et les ongles des
piez et des mains et tous les cheueux de la teste. et elle se commance a seigner. Et il dist. dame affin que uous croyez mieulx
que ce soit uoir uous ay ie apporte ses cheueux en une boeste dyuoire
uoire fait elle. si maist dicu ie uous en scay meilleur gre que se uous
mauiez donne cent mars dor. Lors le fait desarmer a deux escuyers et quant il est en pur corps si tire la boeste de son sain et la
baille a la royne et luy dist. Dame tenez uez cy la boeste que mon
sire uous enuoye. Et elle euure maintenant la boeste et quant
elle uoit les cheueux si les commance a baiser et mectre a ses
yeulx et faire aussi grant ioye comme se ce fust ung corps. tout
le iour demoura leans la royne auec lionel. et quant uint deuant souper si uint ung escuier a la royne et luy dist. Dame
mon sire ne uiendra meshuy. car il est demoure au boys si ne
uouloit pas que uous feussez a malaise de luy. et par ce uous mande il que ueus soyes lie et ioyeuse et que uous tiegnez aussi grant court
comme sil y estoit. et elle dist qui si fera elle. Lors dist a lion. beau
doulx amy quel conseil me donnez uous. Dame fait il de quoy certes fait elle iay tel talent de ueoir lancelot que oncquez ne desiray
tant a ueoir. et ie croy que ie mourray tantost si ie ne sle uoy. si
li uoudroye ueoir a honneur en telle mamiere sil pouoit estre que
le roy ne les barons ne le seussent. fors moy et uous Par foy
fait il ie uous enseigneray bien comment il uiendra parler a uous
si que nul ne le saura fors uous deus priueement. Dictes fait
elle et ie le feray a uostre los. Certes fait lion le meilleue que ien
uoye si est que uous priez le roy quil face ung tournoiement aux
octaues de la magdalene si se assembleront les cheualiers de toutes pars. si ne pourra estre quil ny uiegne grant gent. et quant
ilz seront assemblez et le tournoys sera plain si uiendrons.
luy et moy en tel maniere que ia nul ne nous cognoistra et ainsi
le pourrez ueoir et auoir. Et affin que len sen apparcoiue encores moins uous pry ie que deuant ce terme nen diez mot que uous
en sachez riens. Par foy fait elle non feray ie Ainsi sacordent a une parole et iouent assez et galent toute la nuyt. Landemain
uint le roy du boys et quant la royne le uit si luy ala a lencontre et luy dist que bien soit il uenu et il uait ouy messe. Apres disner quant les tables furent leuees dist la royne au roy. Sire il me poise moult de messire gauuain et de
ses compaignons qui ne scauent les nouuelles de lancelot
qui nous furent auant hier apportees par la damoisele. certes fait il ie uoudrore quilz le sceussent. Ie uous diray fait elle
que uous ferer. Il a grant piece quen cest pays neut de tournoyement si en faictes crier ung aux octaues de la magdalene
et soit feru es prez de camaalot. et ie croy urayement que se
lancelot en oyt parler quil y uiendra. et si feront tous les
autres qui sont entrez en la queste. et le roy dit quelle a trop
bien dit. car aussi en auoit il grant talent. Lors enuoye
par le pays et fait mander la nouuelle du tournoyement.
et a quel terme il sera et en quel lieu. et la royne uient a
lyon et luy dist. Or uous en pouez bien aller quant il uous
plaira. car iay moult bien fait ce que uous mauiez dit et me
saluez uostre cousin de tant de saluz comme len pourroit penser. et luy dictes quil ne laisse pour rien quil ny uiegne
et il dit quil luy dira si bien que ia nen deura estre blasme. et
lors prent ses armes et sem part si sagement que nul ne le congnoist. Et erra tant quil uint la ou lancelot gisoit malade.
si auoit dessoubz les sicamors tenduz quatre paueillons. Quant lion fu descendu et desarme si uient a lancelot et le treuue assez malade. et il luy demande comment il luy est. Par foy
fait il ie ne gueris pas car la damoisele qui de moy se prenoit
garde est si malade quelle ne leua du lit troys iours a. et par
ce me uait il mauuaisement. Sire fait il ce me poist mais
quant amander ne le puis il le me fault souffrir et actendre
la uoulente de dieu. Lors luy compte ce que la royne luy mande et du tornoyement qui est crie aux octaues de la pantecouste et il connient fait il a fine force que uous y soyez car la royne
la fait crier seulement pour uous ueoir Haa dieu fait il pour
quoy la fait ma dame car ie suys si malade que ie ne puis plus
et le terme est si bref quil ne a pas plus dung moys. si ay
moult grant paour que ie ny puisse estre a temps mesmement
pour la besoigne a ceste dami quil me conuient mener a chief
auant que ie puisse retourner. Lors se commance a plaindre et a dolouser de sa maladie. et lion uient a la damoisele
qui gisoit en lautre paueillon. et quant elle le uoit uenir si
luy est adius que cest lancelot car il le resembloit fort. et si
il eust este ung pou moindre a peine eust len congnu lun
de lautre Et quant elle le uoit uenir si commence a plourer
trop fort. et il luy demande comment elle le fait Et celle qui
est tant prise damours qu elle nen puet plus dit qu elle se meurt
si men poise fait elle plus pour autre qui pour moy. car en
ma mort perdra le monde le meilleur cheualier du monde. et ie le
rendisse sam et haitie si ie uesquisse longuement Damoisele fait
lion comment uous adiunt ce mal Sire fait elle ie ne le diray a
uous ne a autre. mais toutesuoyes dictes a uostre seigneur quil
soccist et autre pour sa beaute. car mal fut il onc si beau. lors
commence a faire trop grant deul et dit au plus bas quelle puet.
lasse tant mal uy sa beaute que tant ay conuoitee. Lion entendy ceste parole et bien sceit quelle ueult dire. mais onc ne
fist semblant qu il leust ouye. et dit quelle luy dira bien ce que
elle luy demande sil sen uait. et elle lapelle et dist. Beau sire
dictes a uostre seigneur quil mourra dedans huyt iours sil ne y
mect remede. et ce sera moult grant meschief sil se laisse mourir
par deffault. Lors uient lionnel a lancelot si sassiet deuant luy
et luy demande comment il luy est. Certes fait il ie suys moult
malade si me semble que ie ne foys que empirer. Si estoye auques
guery quant la pucelle sacoucha qui de moy se prenoit garde
Et lion luy compte ce qu elle luy a dit. et il en fu tout esbahy
car bien sceit la signifiance des paroles. Et lion luy dist que
uous uault le celer uous pouez uiure ou mourir si uous uoulez
Ie scay bien que la pucelle uous ayme tant. plus que femme nayma
onc homme. et par uous est elle au lit. Si scay bien quelle en
mourra si uous ne la secourez et asseurez de uostre amour. Et
pour ce uous loue ie que uous ayez conseil quelle soit sauuee de mort
et uous dautrepart ou autrement uous mourrez tous deux. si sera
trop grant dommage de lie car elle est trop bonne pucelle. et de uous
qui estes le meilleur cheualier du monde. Certes fait lancelot il
nest riens que ie ne feisse pour sauuer sa uie a la pucelle sauue
lonneur a ma dame que trop est belle et sage et uaillant. et
si luy deuroye faire par raison. car sans faille elle ma sauue
la uie et plus a fait pour moy que oncques damoisele ne fist pour
homme. mais sur ceste chose quelle requiert a si grant deffense
car pour nulle meschance qui a mon corps peust aduenir
ne faulseray ie a ma dame des amours que ie luy ay promises
et pour ce ne scay ie que dire car en nulle maniere ne luy feroye ie folie entendre. Car en toutes manieres ma elle este
si loyal et si uoir disant que nulle ne pourroit plus. et pour ce
ne luy mentiray ie ia se dieu plaist. Or me dictes fait lionel
amez uous tant madame la royne. Ouil fait il plus que moy
mesmes. Donc ne ferrez uous pas a uostre esciant chose qui luy despleust. Certes non fait il iameroye mieulx mourir. Est il
riens que uous ne feissez pour la garantir de mort. Certes non
dist il. Et se uous mouriez par quel que auanture que cuidez uous
quelle fist. Ie scay bien fait il quelle en mourra Car elle ne
mayme pas moins que ie fays lie. Donc uous monstre ie fait lion par raison que se uous ueez a ceste parole uostre amour que uous
amez mieulx la mort madame que sa uie. et si uous diray comment uous uoyez bien que uous estes a la mort se ceste pucelle
ne uous garantist ne elle ne uous en puet garantir se uous ne la
guerissez du mal qu elle a. et elle nest malade si non pour uous
Ainsi la pouez uous guerir. et pouez estre guery par lie. Et
se uous ne uoulez faire ce elle mourra et ce sera le plus grant
dommage qui onc aduenist a uostre temps. et quant uous serez ore
mort et par uostre mauuaitie et madane la royne lorra dire.
puis quelle uous ayme tant ie scay bien urayement qu elle en mourra
et ainsi en occirez uous troys uous et madame la royne et ceste
damoisele. Dont on dira apres uostre mort que uous auez fait desloyaute. Car par uous seroit morte la plus belle dame du monde.
et la plus haulte qui ne lauroit pas desseruy. et la plus belle
damoisele du monde qui une foiz uous rendy la uie. et uous luy
rendez tel guerdon que pour la uie uous luy rendez la mort Quant lancelot entend ceste parole si ni sceu que dire car raison et droiture le semont a faire la uoulente a la damoisele. si doute la mort dont il
ne puet eschaper ce sceit il bien. car celle le guerist qui pour lie se
meurt. Et dautrepart sil luy octroye samour il a paour que la
royne le sache. et par ce ne sceit il que faire ou damer la damoisele
ou de luy ueer samour Lors dist a lionel tout en ploutant. beau
doulx amy conseillez moy que ie pourray faire de ceste chose Sire
fait il le conseil est tout pris. car il conuient que uous facez la uoulente de ceste damoisele ou uous estes mort. Haa dieu fait il comment pourra ce estre car ie faulseroye amours enuers madame
Mais comment pourra estre fait lion que uous facez chose dont
elle meure. car elle ne la pas desseruy. et occiez ceste pucelle que
uous deuez garantir. Il nest nul qui de traison ne uous peust appeller si uous le faictes. Et il se taist. car a ce ne sceit il que respondre. Certes fait lion il conuient que de ceste chose facez a ma uoulente. et il se taist sans respondre et ne luy dit mot ains pleure
tendrement et maudit leure dont il fu onc ne car il est uenu
a ce quil luy conuient faire autre chose qua son plaisir. Et quant
il eut assez ploure si dist a lion. Beaux amy il est anisi que pour
uiure ne pour monur nen feray riens sans le congie de ma dame
Si fault que uous partez maintenant sans plus actendre pour aller
a court et comptez a madame mon estre et luy dictes que ie suys
mort si ie ne foys la uoulente dune damoisele. et luy dictes si il
luy plaist que ie meure. Par foy fait lionel ie y alasse uoulentiers mais ie uous uoy tel atourne que ie ne croy pas que uous fussez
uif a mon retour et par ce uous conuient il prendre hastif conroy
Adonc se part lionel du paueillon et uint a la damoisele
qui moult estoit deshaitie et la salue de par lancelot..
Damoiselle messire uous mande que uous lauez une foiz guery de mort
si uous en doit tel guerdon comme de uous rendre la uie. Mais si uous
le pouez mectre hors de la maladie ou il est il uous promect que dores en auant pouez faire de luy come de uostre cheualier et de uostre amy
sil uous plaist. Quant la pucelle ouy ceste parole si luy est bien aduis quelle tiegne dieu entre ses mains et dist en soupirant beau
sire est il dont uoir quil me mande telz nouuelles Damoisele.
fait il ouil. donc suys ie bieneuree car ores auray ie quantque ie
desiray oncquez a ma uie. si desormais ne me tiendra maladie. car
tout passe la ioye qui au cuer me touche seulement de louir. lors
se lieue en son seant et uest sa chemise et sapareille au mieulx que
elle puet. et puis uient deuant lancelot. Et lion fu ia monte
sur son cheual tout desarme fors de sespee et eut robe de cendal
cote et mantel et entre en son chemin pour aler a court et sen
uient si grant erre quil puet traire du cheual. Et la damoisele fu
uenue deuant lancelot qui gisoit malade. Et quant il la uit
uenir si luy fist la plus belle chiere quil peut. et luy dist ma
damoisele uous soyes la bien uenue certes de uostre uenue ay ie grant
mestier car ie suys plus malade et deshaitie que ie ne souloye. si uous
pry que uous mectez peine en moy tant que ie soye guery. par conuent que ie soye uostre cheualier a tous les iours de ma uie. Et elle dit que
elle ne demande autre chose. A ces paroles entre leans le frere de
la damoisele. et quant il la uit auec lancelet si en fu lie et ioyex
car elle cuide quil guerisse. et elle commande aprester a manger a
lancelot et deuise quoy si mect si grant entente quil dormy et repousa la nuyt et landemain se senty plus legier que deuant. Et
elle luy fist apareiller ung laituaire merueilleux qu elle luy fist
user. puis luy oint les temples et les braz. et il sendort maintenant ne oncquez ne sesueilla deuaut uespres. Et quant il sesueillla il
se trouua moult alege de son mal. Et elle luy demande comment
il luy est. et il dit bien dieu mercy car tantost cuide estre guery
et elle en est moult liee si le fait ung pou menger pour la teste
qu il auoit uuide. si sendort et ne sesueilla iucquau matin Et
quant il fu esueille si regarde par luys du paueillon et uoit lion
qui reuient les grans galoz et auoit tant son chaual esprouue qu il
estoit on sang iucquez au gros des iambes. et quant il est pres si descent et uient a lancelot si li treuue tout seul Car encor se dormoient
tous les autres. Et quant lancelot le uoit si luy demande nouueles
de sa dame. sire elle uous mande plus de mil saluz et uous mande que se
oncquez lamastes pour uous deliurer de mort et lie aussi que uous facez
la uoulente de la damoisele et se uous ne faictes ce uous auez perdu samour. Et il dit quil fera tant quil nen deura estre blasme de sa
dame ni hay de la pucelle. Comment uous sentez uous fait lion. certes ie mi sens si sain dieu mercy que ie cuide que ie cheuaucheray
tantost bien. Celuy iour aduint apres disner que lancelot demoura
tout seul ou paueillon fors de la pucelle qui lauoit guery
et il fu assis en son lit et le commanca a regarder et la uit de si grant
beaute et tant luy pleut que sil naymast la royne de si grant amour
il ne se tenist pas quil ne fist la uoulente de la damoisele Mais
il ayme si loyaument quil ne luy faulseroit en nulle maniere et
celle qui uoudroit quil luy eust octroye samour luy dist. Sire ie
uous ay guery dieu mercy si uueil que uous me tenez conuenant. par foy
fait elle ie uous diray. Il est ainsi que ie uous ayme des ce que ie uous uy
premierement si fort que oncquez pucelle nayma tant cheualier et bien
y a paru. car par uous ay este pris de la mort. mais uous me mandastes que uous serez a tousiours mais mon cheualier et mon amy et par
ceste parole fu ie assouagee. Si me leuay erraument et uins a uous
si mis en uous tel peine que uous estes guery et rapaise dieu mercy. or
si uous apelle de conuenant et uueil que uous me creancez que desormes
serez mon amy loyal et nomerez autre que moy tant que uous trouuez en moy loyaute Et quant lancelot entend ceste parole si pense ung petit
et dit. Certes damoisile il est uray que tant auez fait pour
moy que bien doy estre uostre cheualier et uostre amy et ie le seray uoulentiers car se de ce uous escondisoye mal auuriez employe uostre seruice
Si uous dy leaument quil ny a damoisele ou monde que iayme tant
comme ie foys uous ne nameray iamais a mon esciant. Mais ce que
uous me defendez que ie autre que uous ne tiegne a ma dame ne a m amye
me desconforte moult. ie uous diray comment. Il est uoir que iayme en
tel lieu que ia ne faulseray ains ameray si leaument que ia pour mort
ne pour meschance nen partira mon cuer. Et si ie len uouloye
oster si nauroye ie pouoir. Car mon cuer y est en ueillant et en
dormant et mon penser y est nuyt et iour. mon esperit nentend
fors que a lie. mes yeulx ne regardent que celle part. mes oreilles ne
peuent ouyr bonnes nouueles fors de lie. Que uous diroye ie. Ia ma
uie mon corps nen ouyr et mon uort sont tous a lie. et si suys du
tout si a son plaisir que ie ne puis riens faire de moy. non plus que le
serf ni puet faire autre chose que son sire luy commande. et sur ce ne
uous scay ie que dire se uous ne le dictes Sire fait la pucelle uous auez
dit comme loyal cheualier et comme preudomme or uoy ie que uous ne me uoulez
pas deceuoir si uous en scay bon gre. mais toutesuoyes puis que uous
estes le meilleur cheualier du monde ne uous quicteray ie mie si legierement
ains ueuil que uous me tenez mon conuenant ainsi que ie uous diray
Il est uoir que uous auez si haulte dame et si uaillant qua peine uous abesseriez
uous pour amer une si poure pucelle com ie suys. Certes ie ne dy
pas pour ce quil y ait pucelle ou monde qui soit digne de uous amer
Et si ne uous dy pas que uous amez contre uostre uoulente. mais ie uous
diray que uous ferez. uous amez haulte dame bien le scay dont mefferez
uous moult se uous donniez uostre amour a ung autre. Mais si uous a
pucelle la donnez sauue lonneur de uostre. dame. nul ne uous en poroit
blasmer. Et il dit que ce ne pourroit estre. Si sera fait elle tresbien
ue uous diray comment. Il est uoir fait ele que ie uous ayme en une maniere que femme nama oncquez homme car amour domme et de femme uient
par charnel atouchement dont il conuient que uirginite soit corrumpue. mais de uostre amour ne sera ia ma uirginite abaissee ans la
garderay en tel maniere tous les iours de ma uie comme ie uous diray
uous me creancez que en quelque lieu que uous me trouuez desormes
uous me tindrez a uostre amye sauue lonneur uostre dame et ie uous creance que iamais iour que ie uiue nameray autre que uous. na homme
natoucheray charnelement ains me tiendray en telle maniere
a uous. que en tous les lieux ou ie seray ie me reclameray a uous comme mon amy. et ainsi ne fausserez uous de riens uostre dame. car uous
me pourrez amer comme pucelle et luy comme dame. Si pourrez garder
lonneur de lune et de lautre. Comment fait il pourroit ce estre que uous uous gardissez
de charnel atouchement uous qui estes tant belle et aduenant et trouuerez encores tant de preudommes qui a femme uous
demanderont. Sire fait elle ie men priseray mieulx et mieulx
me plaust si ie garde mon pucelage pour amour de uous a tous les
iours de ma uie. que si iestoye dame de la plus haulte terre du
monde. car ie ne le pourroye faire pour si uaillant homme comme
uous estes. Et sachez que ie le feray desormais tout ainsi comme
ie le diz Ainsi laisserent celuy iour et toute nuyt tant que lancelot fut guery et uint au cheualier qui auoit nom carmadan
et le mercie moult de ce quil luy auoit fait. Certes dist il ie
ne seroye pas si lie dauoir le meilleur chastel que ayt le roy artus
comme de ce que uous estes guery. si men est grant honneur aduenu
dont tant auez este en mon houstel. Beau sire fait lancelot
ie men uueil demain aller si uous demande congie. Sire fait il
ie le uous octroy puis quil uous plaist. Car oultre uostre uoulente
ne uous retiendroys ie pas. Or allez fait il que nostre sire uous conduye en qu ilque lieu que uous aillez. Dieu le uueille fait lancelot
Celle nuyt fist lancelot plus grant feste quil nauoit deuant
Au matin quant il fu leue uint la pucele. et quant il la uit
uenir si luy dist. Belle doulce amye bien puissez uous uenir ie
men uueil aler o uostre congie. Sire fait elle uous sauez les
conuenances qui sont entre uous et moy ie ne scay quant ie uous
reuerray et par ce uous demande ie de uoz ioyaux que ie puisse garder
si que iaye plus de remenbrance de uous quant uous en serez alle. Certes damoisele fait il uoulentiers. Lors prent une siemne ceinture a menbres dor que la royne luy auoit donne et
luy dist tenez. et sachez quil ny a ou monde dame ne damoisele
a qui ie la donnasse. et elle len mercie moult si la prent lie
a ioyeuse. et elle luy donna ung fremail dor et le prie qu elle pende a son coul pour lamour de lie. Et il dit que si fera il uoulentiers. Lors demande ses armes et len luy aporte. Et quant
il fut arme si prent congie de tous ceulx de leans et puis monte sur son cheual et sem part luy et lyon et la uielle qui tant
les mainne amont et aual quilz uindrent au chastel que les
six freres tenoyent que le duc leur pere gueroyoit cil a qui gaheries aidoit. Et quant lancelot y uint ilz auoient ia toute perdue leur terre et nousoient yssir de deux chasteaux qu ilz
tenoient. Et a la derraine baitaille auoient ilz perdu la moitie de leurs hommes. Et quant la uielle eut leans mene lancelot il demanda la uerite de la guerre. et en luy compte les
plus grans menconges du monde ent blasment le duc a merueilles et lancelot cuidoit que ce fust uoir si iura qu il ne leiroit iames
les six freres iucquatant que le duc fust desherite. et aussi fist
lionel. et quant la uieille uit quil a ainsi iure si uint aux .u.
freres et leur dist Beaux seigneurs il uous est meult aduenu que
uuous ne cuidez. car ie uous ay ceans amene deux cheualiers qui mectront
uostre guerre a fin auant que soit ung moys. et ilz demandent quilz
sont. Certes fait il les noms ne pouez uous ores sauoir par moy
car ilz le mont defendu. mais alez seulement a eulx et leur faites aussi grant ioye comme on doit faire a deux si preudommes come
ilz sont. Et Iors les uont ueoir et leur font la plus grant feste
du monde et se offrent a leur seruice. et firent la nuyt molt
grant feste lun a lautre Et landemain les menerent ouyr
messe a une chapelle qui estoit leans. et tantost apres commencerent a crier aux armes. montez seigneurs cheualiers car noz ennemys sont ia a noz murs. Et les .u. freres sont uenuz a
lancelot et luy demandent sil ueult porter armes Et il
dit quil ne lerroit en nulle maniere quil nalast ueoir comme
ceulx de dehors scauent iouster et porter armes. Mais ie
uueil fait il que uous aillez deuant. et si ie uoy que uous ayez
mestier ie uous secourray. Lors fait aporter ses armes et quant
il est bel et bien arme si sen uait iucqua la porte du chastel
et fait mener son destrier pres de luy. puis monterent luy
et lionel aux creneaux pour ueoir comment ceulx de dehors
assembleront a ceulx de dedans Et les u. freres eurent fait armes leurs gens au mieulx qu ilz peurent Puys yssirent contre leurs ennemys et les reculerent assez bien a ce qu ilz estoient pou de gens et lez
autres en auoient molt. si ont manits cheualiers occis
et enuersez a terre. Ceulx du chastel sen foierent
tous car gaheries et ses deux freres uindrent a la
bataille o grant gent. et si tost qu ilz furrent assemblez commencerent
a ferir et a abatre ne onc pus ne se tindrent les u. freres ains les
conuint fouys a celle forz. Et quant lancelot uoit que les u. freres
sont desconfiz si dist a lion que ores a il trop actendu si descent des
creneaux et monte a cheual et lion aussi si sen yssirent par la
porte et lancelot uait la ou il uoit la plus grant presse si fiert
le premier qu il ataint et le rue mort. puis point oulte et en abat ung autre et aussi fait lion. et lancelot mist la main a lespee et est fort entalente de faire armes car pieca nen auoit fait
si commence a ferir grans cops tout entour luy et abat cheualiers
et cheuaux et quantqu il encontre. si fait tant en pou deure
que nul ne lose actendre. car il occist quantquil encontre.
Et il encontre dauanture gaheries et luy donne
tel cop sur son heaume quil luy fait sentir iucquau test. Mais il ne la pas naure a mort. et
cil uole des arcons qui cuide bien mourir et
 lancelot sen passe oultre ne plus ne le regarde
si choisist li duc a son uenir. et il luy uient sespee drecee contremont et le fiert si quil luy fait sentir le bran dacier ou heaume plus de deux doiz. mais il ne le blece mie en char Et lancelot ne lespargne de riens ains le fiert dessus la destre espaule
si quil luy trenche lespaule et le poing senestre a tout lescu. Il
recueure ung autre cop et luy fait uoler a terre. et il chiet mort
dont il est grant dommage. Et quant ilz uoyent le duc mort si
tournent en fuye que plus ny osent arrester. et lancelot et les
siens les chassent si prennent gueheres et agreuain qui nousent partir du champ pour leur frere gaheres qui y estoit. si
prinstrent tant des autres comme ilz uoudrent. Et les .u. freres
qui eurent bien ueu cheoir gahiries. cognoissent quilz auoient
tout perdu. et les pristrent et les font mener ou chastel. si
ne fu onc si grant feste comme ilz firent de lancelot. et crient tous
bien uiegne la fleur de cheualerie. bien uiegne le meilleur
cheualier du monde. Ainsi crioyent tous grans et petis encontre lancelot et
il auoit moult grant honte de ce qu ilz le seignor issoient
tant ia soit quil leust bien desseruy. Quant lancelot uint
en la rue si la treuue toute tendue de draps de soye et toute
encourtinee pour honneur de luy. si le recourent a la plus grant
ioye quilz peurent. Et quant ilz leurent desarme si luy aporterent une robe de cendal uermeil toute fresche. et quant il
est uestu et appareille il demande a ueoir les troys cheualiers qui
estoient pris tous armez dune maniere car moult lauoient
bien fait en la bataille. Et il les auoit toute iour trop couuoitie a ueoir. et cestoyent les troys freres. et len les uait querre
maintenant. Et quant il les uit uenir si les cogneut bien. et
par ce quil ne uouloit pas quilz le cogneussent si les fist retourner. et est tant doulent de ce quil a este contreulx en ceste bataille quil ne sceit quil doit faire. car moult amoit gaheries de grant amour. Et dautre part il luy in poise moult pour
amour de gauuain son frere. Lors commande a ceulx de leans
quilz leur facent le plus donneur quilz pourront. car ie uous dy
bien fait ilz quilz sont moult bons cheualiers. preudommes de hault
lignage. Et si ieusse cuide quilz eussent este contre uous ie
neusse ia pris escu pour les greuer. Lors les font oster de la prison et les menent en une chambre haulte et belle et font
regarder les playes gaheries et luy font tous les biens quilz
peuent. et les tindrent moult honnoureement pour amour
de lancelot du lac qui les en auoit priez. celle nuyt fut la ioye
et la feste moult grant de lancelot. et ne fait pas a demander
sil fu bien seruy. si le coucheut a moult grant aise et a grant
honneur et landemain quant il eut ouy messe uint a la
uieille qui lauoit leans amener et luy dist. Dame ie me suys
uers uous acquite. Sire fait elle il est uoir. Or uous pry ie donc
tant que ie puis que a homme qui demande de moy ne dictes mon
nom ne ni faictes sauoir qui ie suys. Et scauez uous pour quoy ie
le dy. Ces troys cheualiers qui sont en prison sont freres messire
gauuain et tant les ayme que ie ne uoudroye pas qu ilz sceussent
que iaye este contre eulx. car ilz men hairoient par auanture
et pour ce ne uueil ie pas qu ilz sachent mon nom. Et elle
dit qu elle ne le descouuerra ia a nul homme. Il uient aux cincq
freres et leur dit que les troys cheualiers soyent quictes et mis
hors de prison. et ilz dient qu ilz le feront tout a sa uoulente
et encor uous pry ie que quant ie men seray ale que uous tiengnez les troys cheualiers et leur faictes tant donneur que ie uous en
sache gre. car sachez quilz sont mes amys. et ilz dient que si
feront ilz sans faille. Lors demande lancelot ses armes. et
ilz dient quil demeure encores car trop peu a demoure
auec eulx . Mais il dit quil ny demourra plus. si sem partent
luy et lion. Et quant ilz furent montez les .u. freres uiennent
a gaheries et le mectent hors de prison et luy font toute la
ioye qu ilz peuent a luy et a ses freres Et ilz demandent lors
qui est le cheualier par qui ilz ont este desconfiz. et ilz dient quilz
ne scauent. Certes fait gaheries ce ne puet estre car il fut
des uostres et auec uous uint il leans Certes fait il des noustres gens ne sont ilz pas mais ilz nous aiderent pour lamour dune dame
qui uint ceaus ne oucquez son nom ne nous ueult dire. mais il nous
a tant prie di uous seruir et faire tout lonneur que nous pourrions. car il dit que uous estes trop ses amys. Lors se merueillent qui ce puet estre. si demandent de quel courage il est et
de quelle facon. Certes font ilz cest lun des plus beaux cheualiers
du monde. et est ung pou brunet. et ne puet pas auoir plus de
xxui. ans. et est tondu de nouuel. Et quant ilz oyent ces paroles si ne scauent que dire et sont plus desuoyez que deuant. si
ne se partent dune sepmaine entiere. Et quant gaheries fu
aucques guery. lors sem partent tous troys et demandent qu ilz
armes le cheualier emporta quant il se party. et ilz dient unes noires et ung escu a ung lion noir. Et ilz se metent apres tout
le chemin quilz leur enseignerent. car ilz le cuident bien trouuer aux enseignes quil portent. Et lancelot atant cheuauche quant il se fu party luy et lion sans auanture trouuer
qui a conter face quilz ieurent la nuyt chez une uefue dame
qui bien les herbregea. Et au matin quant ilz eurent ouy
messe si se mistrent en leur chemin et eurent tant erre a heure de prime quilz uindrent en une fourest qui duroit bien troys
lieues de long et une de lie et laplloient ceulx du pays tetique. Et quant il eurent cheuauche iucqua heure de midy
si leur greua et ennuya car le souleil fu chault et ardant. et
leurs armes furent eschaufees du souleil. Si furent si las et
si trauaillez quil les conuint repouser iucqua tant que le souleil
fust rapaise. Lors mist chascun pie a terre et osterent les seles et les
frains de leurs cheuaux et les laisserent paistre par
les uoyes. puis osterent leurs heaumes et leurs uentailles
pour recueillir le uent. si se couchent sur lerbe en lombre de
ung pommier. et lancelot nauoit onc dormiy la nuyt car il
auoit eu trop grant chault. et quant il trouua la doulceur
du uent et la frescheur de lerbe il sendormy. Et lion ueilla
qui nauoit pas talent de dormir. Et tantost apres il uit
uenir tout le chemin ferre assez loing de luy deux cheualiers armez qui amenoient une damoisele faisant grant ioye. et
quant ilz uindrent pres de lion si regarderent derriere eulx
tant que lun dist par ma foy uoy cy lion uenir. et regardent
ou boys et uoyent uenir ung cheualier arme sus ung cheual noir
mais cestoit le plus grant de corps et de membres que lionel uist
oncquez mais si sembloit a son uenir foudre qui descent du ciel.
Et l un deulx luy tourne lescu et le fiert. et cil luy mist le
glayue par my le corps et abat luy et son cheual a terre. et
il laisse courre a lautre qui ne lose actendre ains sen fuyt. et
il le uient actaignant par derriere et eut haulce lespee pour le
ferir. Et quant cil qui a grant paour de mourir uoit le cop si
se laisse cheoir a terre. et cil qui ne puet retenir son cop fiert
en larcon deuant. si quil cope le cheual par leschine et abat
le cheual sur le cheualier qui sestoit laisse cheoir. Puis uient a
la damoisele qui faisoit trop grant deul et crioit lasse mon frere. et il la monte deuant luy sur son cheual et sen retourne
tout le chemin quilz estoient uenuz Quant la pucelle se uoit ainsi emmener malgre lie si sescrie saincte marie aide. et fait si grant deul que nul ne la ueist qui nen eust pitie. Ainsi sen uait le cheualier et emmaine celle qui ne fine de plourer et de faire deul. Et quant lion uoit quil sen uait en tel
maniere si dit que ores a il trop actendu quant il uoit ainsi
emmener la damoisele. si ne la ueult pas ainsi laisser aller ne ne
ueult pas esueiller lancelot. car il a paour quil le tiegne a couart
ne il ne doubte riens tant comme luy. Quant lion est arme il
monte a cheual et prent son escu et sa lance et laisse lancelot
dormant it sen ua apres li cheualier tant que le cheual puet aller
si laconsuyt a laualer dung tertre. Et quant il est pres si luy
escrie quil est mort. Et il le regarde et uoit quil le fault iouster
si mect ius la damoisele et tire lespee et mect lescu deuant luy
et guenchist le cheual au cheualier. et il uient courant et le fiert
si que parmy lespaule et par le haubert luy mect le glayue sans
luy faire autre mal. Et il lactaint sur le heaume et luy donne
tel cop quil le fent a destre partie si l eust occis sans faille mes
lespee luy tourna en la main. Et le cop fu grant et de force feru
et lion fu si estourdy quil cheit a terre comme pasme. Et le cheualier
mist incontinant lespee ou feurre et fait monter la damoisele a cheual. Et il sabaisse tout incontinant uers terre, et
prent lion par les espaules tout ainsi arme comme il estoit et
le trousse deuant luy et lemporte. et emmaine la damoisele en
telle maniere. Or dit le comte que quant hector se fu party de ragidac le chastel et il eut deliure la damoisele qui
estoit cousine germaine de lancelot quil cheuaucha tout seul ainsi comme auenture le
menoit tant qua heure de nonne il uint en
la fourest quon apelloit teciane. Lors encontra une damoisele montee sur ung palefroy qui faisoit merueilleux deul. Il
la salue et elle luy. Damoisele fait il dictes moy pour quoy
uous plourez. Sire fait elle pour ung des bons cheualiers du monde. Qui est ce bon cheualier. cest fait elle lion le cousin lancelot
que ung cheualier emmanie. Et qui est fait il ce desloyal cheualier qui lemmaine. Cest fait elle terican le sire de ceste terre qui la aporte maintenant sur son cheual ne scay dont. et la fait despoiller tout nu en brayes deuant moy. et la fait tant batre a ses
sergens qu il m en souuendra tous les iours de ma uie. et apres
la fait gecter en sa prison comme iay ueu. si en ay si grant pitie
qui ie ne men puis tenir de plourer. Or me dictes damoisele
et si ialoye celle part a quelz enseignes cognoistroye ie le cheualier que
uous me dictes. Ie ne uous loue pas fait elle dy aller car il uous
octiroit sil uous pouoit tenir. Et toutefoiz on le puet bien congnoistre a ce quil est le plus grant cheualier du monde et porte unes
armes noires. Or uous commant fait il a dieu car ie ne quier
plus en ouyr parler. Et il sem part et cheuauche la ou elle
luy eut enseigne. Si est tant alle quil uient au tertre et il trouua une tour fort et haulte qui estoit enclose
de bons murs et haulx et deuant la porte a moins dune archee auoit une fontaine qui sourdoit par ung tuel
dargent et cheoit en ung perron de marbre et du perron
cheoit en ung uaissel de plomb qui pouoit estre aussi grant
comme une tonne. Dela la fontaine y auoit troys puis lun pres
de lautre. et estoient si grans et si haulx que toute la fontaine
estoit couuerte des branches et des fueilles si y pendoit parmy les guiches uicqua xl. escuz et .lx. heames et lx. espees
Et il regarde ses heaumes et les escuz et les espees et il uoit
lescu a galical et lescu saigremor le desree et de keu le seneshal
et de gossenain destrangot et de brandelis. mais il ne puet congnoistre les autres Et il uait derriere la fontaine et y treuue
lectres qui disoient. Cy sont les noms de ceulx qui sont ceans
en prison et uoy la leurs armes. Et il commence a lyre et treuue
lectres qui disoient. Aduint ou xlͤ. an apres le courounement
du roy artus terican de la fourest conquist tous les cheualiers dont
les noms sont cy escriptz. et il commence a lire et en cognoist assez de telz y a. et de telz y a qu il ne cognoist mie ainsi comme ilz
estoient la uenuz destranges terres si y treuue . xxiiii. cheualiers
de la maison du roy artus sans les .u. qui estoient compaignons
de la queste. Et quant il uoit cil escript si se merueille plus
que de riens quil eust oncquez ueu. mais il ne croit pas que ce soit
uoir que ung cheualier peust tant de preudommes conquerre sil
ny auoit traison Lors retourne a la fontaine pour faire boyre son cheual qui
en auoit grant mestier. et ainsi quil retournoit il ouy
ouurir luys de la porte de la tour et uoit yssir le grant cheualier que
la damoisele luy auoit dit. Et il fu tout couuert de fer si crie a
hector. cheualier ie uous deffens la fontaine. Lors laisse courre le
cheual et baisse le glayue et uient si roidement quil failly. et
hector lataint bas car moult y eut mis sentente par ce que trop
le redoubtoit. Si le fiert si qu il le porte du cheual a terre.
tout enuers. Et quant il cuide passer oultre si sault sus
et prent hector a deux mains par les espaules et le trebuche si felonnessement du cheual qua pou qu il iu luy a brise le
coul. puis le lieue a son coul et lemporte en sa tour et commande a ceulx de leans quilz le desarment et ilz le font tantost
Et il estoit aussi comme tout mort de ce quil la abatu. Mais
quant il saparceoit et il se uoit desarme en la main son ennemy
si a tel deul quil uoudroit estre mort. Car il ne uit oncquez en
luy tel corroux. Lors luy dist terican sire cheualier. Ie uous tiens
a moult preudomme. car oncquez mais ne trouuay cheualier qui me
peust faire uuider les arcons. si uous prise plus que cheualier que ie
ueisse oncquez. et pour la prouesce qui est en uous ne uous mectray ie ia en prison si uous me uoulez fiancer que uous nistrez
de ceans sans mon conguie. et il dit quil ne luy fiancera
car il ayme mieulx estre a malaise auec ses compaignons que
auoir tous les biens du monde auec luy. Et lors le fait mectre
en prison auec les autres cheualiers. Et quant il fu leans et celx
de la maison du roy artus le uoyent uenir si commancent a plourer de pitie. Et saigremor le desree luy dist. haa sire hector certes ie ne uous cuidoye iamais ueoir et si uous ay ie mainte foiz regrete puis que ie uins ceans en prison. mais pour dieu sauez uous.
encor nulles nouuelles de lancelot. Certes fait il nennil. haa
dieu font les autres que nous perdons en sa mort. car sil fust uif
encor eussons nous esperance deschaper de ceste prison. Mais
puis quil est mort nous nen ystrons iamais car trop est cest aduersaire de grant force et de tel pouoir que nul ne pourroit durer
a luy. Mais se lancelot fust uif il neust ia a lui duree non
plus que carados de la doloreuse tour qui fu frere a ce deables.
Certes fait lionel iay huy chierenent achatee la mort d iceluy
carados. car si tost comme cil de leans sceut que iestoye cousin lancelot il me fist despouiller tout nu et me fist tant batre despines poignans que ie me feusse baigne en mon sang. Mais se
dieu me sauue celuy dont ie me party na pas encores troys
iours ien seray uenge a ma uoulente. Ainsi est mis hector
en prison ou tertre de la fontaine auec ses autres compaignons
Cy laisse ores le comte de luy et de ceulx qui y sont. Et retourne a lancelot que lion a laisse dormant.
Or dit le comte.
Or dit le comte que quant lancelot fu laisse dormant apres ce que lionel sen fu alle ne demoura
gueres que par ilec passa une dame moult belle qui
estoit royne du royaume de foresten qui marchist
lie plus de soixante cheualiers armez. Si portoient par dessus lie quaa norgales par deuers soreloys et si menoit auecquez
tre ualletz a cheual ung drap dor sur quatre lances pour se chault
que mal ne luy feist elle regarde le cheual lancelot qui paissoit si
se pense que la gisoit le cheualier pour soy repouser et cuide bien que ce
soit des chlłrs auantureux de la maison du roy artus. Elle apelle .ii.
dames dont lune auoit nom morgain la fee. et lautre sebile la royne. cestoyent les deux femmes ou monde qui plus sauoient denchantemenseit de charays sans la dame du lac. Et pour ce quelles en
sauoient tant sen entremectoient elles et cheuanchoient tousiours
ensemble et y beuoyent et mangeoyent. Et elle dit quelle ueult aler
ueoir qui est ce cheualier. et fait arme de tous les cheualiers. Les troys gentilz dames sen uont celle part au cheual et treuuent lancelot qui encores dormoit moult fierement. Et elles le regardent moult fort. et
elles li uoyent de si grant beaute quil ne resemble pas comme elles dient
homme charnel. mais chose fee. Et la royne qui premiere parle dist
a chascune compaigne. Par dieu dames bien pouez dire qu oncques
mais ne ueistes plus bel damoisel. Si maist dieu a mon aduis
bien se pourroit priser la dame qui de tel damoisel auroit la seignorie. et pleust ores a dieu quil mamast autant que oncquez cheualier
ama damoisele. Si maist dieu ie men tiendroye a plus riche que si
iauoye touties les terres du monde a mon dommaine Haa dame fait morgain. moult seroit ores mieulx emploe en moy que en uous car ie suys
de meilleur gent que uous toute royne que uous estes. si scay plus
de courtoise et donneur que uous. et pour ce mameroit il et tendroit plus chierement quil ne feroit uous. Certes dist lautre dame qui auoit nom sebile encor le deuroye ie mieulx auoir que nulle de uous car ie suys plus belle et plus enuoisie que uous nestes si le
sauroye mieulx seruir et auoir a ma uoulente. et par ce ne semble il que uous uous en deuez bien taire et ie parler. Or uous diray
fait la royne que nous ferons esueillons le et nous offrons toutes a
son seruice. et celle quil uoudra retenir demourra a sa uoulente
auecquez luy. Certes fait morgain ne ferons car ie croy que si nous
lesueillons quil ne daigneroit prendre lune de nous troys. et sil nous
refusoit nous serions honnies. mais ie uous diaray que nous ferons faisons faire une bierte cheualeresse et lenchantons si qu il ne se peusse
esueiller iucqua ce que nous uondrons. et le coucherons dedans et
le faisons porter au chastel de la charite auec nous. cest le meilleur
que ie y uoye. car quant nous larons en nostre pouoir il fera plus
tost ce que nous uondrons. Certes fist elle uous dictes le mieulx
Lors commandent a leurs cheualiers coper du boys tant quilz ayent une biere cheualeresce. et ilz
le firent si comme il leur eut commande. et fu tantost faicte la
biere . Les dames firent leur enchantement et ont lancelot
tel atourne qu il na pouoir de soy releuer iucqua ce quelles ueulent
et firent encourtiner la biere dune cortepointe. Et mectent a la
biere son cheual et ung palefroy derriere. si lemporterent en tel maniere et cheuaucherent tant quilz uindrent au chastel de la charite
auant quil fust nuyt. Et il estoit ainsi appelle par ce que lancelot
y passa en la charrete celuy iour que meleagean emmena la royne
guenieure ou royaume de gorre ainsi comme le comte a deuise. Quant
il furent uenu au chastel et il eurent descendu lancelot si le firent
mectre en une belle chambre fort et obscure ou il ny auoit que ung
huys et deux fenestres de fer. Lors deffirent leur enchantement.
et il sesueilla tantost et regarda tout entour luy et uy grant plante de chandeles. et il se commence a seignier et dist a soy mesmes.
Haa saincte marie ou suys ie. Par ma foy cest enchantement
que ie uoy. Car ie mestoye nagueres couche soubz lombre dung
pommier. Et or me suys ie cy trouue en chastel ou en forteresce en
tel lieu ou ie ne cognoys homme ne femme. certes ie suys en fantosme
ou ie ne scay que dire de moy. Lors luy souuint de lyon qui estoit
couche pres de luy. si regarde entour luy pour sauoir sil le trouuera. et quant il uoit quil ne est pas si en est tant doulent quil
ne sceit quil doit faire. et dit que les deables lont emporte. Apres
ne demoura gueres que luys de la chambre ouury et entra leans
une damoisele qui luy apporta a manger a plante. Il la salue quant
il la uoit uenir et elle luy aussi. Damoisele fait il. dictes moy sil
uous plaist ou ie suys. Sire fait elle uous estes ou chastiel de la charrete qui siet a lentree de gorre. Et il se seigne de la merueille qu il
a Saincte marie fait il qui my a amene. Sire fait elle ce ne uous
diray ie mie. mais mangez et uous efforcerez et uous couchez en ce lit
qui est assez beau et riche. Et de lion dame dictes men nouueles
se uous en scauez. Si maist dieu fait elle ie ne scay ou lion est. ne
ne le cogneu oncquez mais. ne nen ouy parler a mon esciant et par
ce ne uous en scay ie dire ne uoir ne menconge. Quant il uoit qu il
est ainsi desuoye. mais toutesuoyes sassiet par ce quil nauoit
mange de tout le iour et mangent doulent et corrouce. et quant
il eut mange si uint leans ung uarlet qui le deschauce et le couche en ung lit qui estoit fait enmy la sale et dormy mauuaisement toute nuyt. Car oncquez ne fina de penser a luy et lionel. si
y pensa toute la nuyt tant quil ne dormy ne ne repousa oncques
Landemain apres heure de prime uindrent a luy les troys dames
qui leans leurent porte. et furent uestues et atournees trop richement. Et quant elles furent entrees en la chambre si parla celle des troys qui estoit royne et dist. Sire cheualier uous estes en nostre prison. mais de ce uous est bien aduenu cas ma rencon sera legiere. Dame fait il dictes la. et si ie puys ie la payeray. Sire fait elle la rencon est itelle quil conuient que uous preignez celle de nous troys qui uous
plaira le mieulx et si uous ne le uoulez faire et uous soyez si orgueilleux que nulle de nous ne uous plaise. urayement sachez que uous
nistrez iamais de ceans ains serez tousiours en prison. Quant il oy
quelle parle de tel geu quil ne feroit en nulle maniere si le tient a
moult grant despit et respont comme corrouce. Dame suys ie donc si a
uous quil conuient que ie face amye uueille ou non ou que ie demeure
en prison. Ouil fait elle. Ia dieu ne maist dist il. iameroye mieulx
estre .xx. ans en prison que faire mamye de nule de uous. car trop me
abesseroye car tous ceulx qui sont fors dieu ne me pourroient amander. uoire fait elle auez uous ce dit. par mon chief mal le deistes
car uous ne deistes onc chose qui tant uous coustast comme sera ceste
et il dit quil ne luy en chault. si sen uait concher en son lit assez
plus corrouce qui deuant et dit a soy mesmes quil ameroit mielx
estre mort quil laissast sa dame la royne qui est fontaine de beaute pour prendre ces uielles. Et celles sem partent doulentes et corroucees par ce quil les a ainsi refusees et le menacent moult. et
dient que pour ceste chose nistra il iamuais de la prison ou il est
ne morgain ne lauoit pas cogneu par ce quil estoit nouuelement
tondu. Certes fait la royne. ce es  puet estre .x. ans. car ia nen
ystra sil ne prent lune de nous troys. Certes font les deux ce uoulons nous bien. Ainsi fu lancelot leans troys iours si adoule quil
en perdy le boire et le manger et pensoit moult a une damoisele
de leans qui chascun iour luy aportoit a manger et luy auoient
baille pour le seruir. Elle lu faisoit tous les biens qu elle pouoit
ou monde et luy pesoit moult de son corroux. An quart iour apres
furent uenuz les cheualiers de leans du tornoyement. Lors commenca
a penser et a soy corroucer a luy mesmes. et dit quil ne fu oncquez
mais nul si maleureux cheualier comme il est. car quant il est sain et
haitie il deuroit aller par tout le monde et acheuer les perilleuses auantures que les autres nousent actendre. et il auroit bñ
pouoir de les mener a chief. mais ores lont mis deables en prison
si quil nest nul temps quil ne soit malade ou emprisonne. Lors
regrete ses meschances dont il auoit trop souuent si comance a faire trop merueilleux deul. Lors uient leans la damoisele qui de luy
si prenoit garde. et quant elle le uit mener tel deul si en est trop
doulente. haa sire fait elle quant uous qui menez tel deul. Damoisele fait il ie ne deuroye pas mener deul. mais moccire car ie
suys le plus meschant cheualier du monde. Sire fait elle par la chose qui uous plus amez dictes moy donc qui uous estes et comment
uous auez nom. et ie uous creance qui ie ne uous descouuerray ne cy
ne ailleurs. Damoisele fait il tant mauez ores coniure que ie
le uous diray. Ie suys le plus eureux cheualier qui oncquez portast armes. ne ma meschance ne commence pas ores premierment mais
des lors qui iestoye ou berseul. car ie perdy mon pere en une matinee qui moult estoit preudomme et uaillant et bon cheualier et fu
desherite de toute ma terre dont ieusse tres grant plante selle
meust este gardee leaument. Si puis dire urayement que iay
nom lancelot du lac le meschant. Et quant elle entend que
cest lanclot cil quon tient au meilleur cheualier du monde si est
si esbahie qu elle ne puet plus. Et lors dist. ceste prison uous ennuye moult ce scay ie bien. et uous en ystriez uoulentiers se uous
pouyez. Certes il nest riens que ie peusse faire que ie ne fusse par
conuent que ien feusse hors. Certes fait elle ie uous en osteray
si uous uoulez faire pour moy ce que ie uous commanderay. Dictes
fait il car ie li firay si ien ay le pouoir. Or escoutez fait elle
Il est uoir que la royne de sorestam la dame de ce chastel ou uous
estes ma tenue longuement auec lie. et na pas encores .x. ans
que iestoy petite que mon pere le duc de rocedam commenca sa
guerre contre le duc de sorestam qui fu sire a la dame de ceans
mais au derrain firent paix par ce que mon pere me domna a mariage a ung petit filz de roy qui nauoit pas encor six ans. Et
tantost apres mon pere et madame moururent et iestoye en
laage de .u. ans. si que ma terre demoura a garder a ceste royne
En cest an huyt iours deuant nouel seu uint le cheualier qui mauoit fianciee a la court du roy artus pour estre cheualier nouueau
Si nous mesauint tant quil fu occis a lissue de carlion. Quant
ie sceu quil fu mort ie men issy de ceans et luy demanday ma
terre et quelle me la rendist. Mais la royne nen uoult riens
faire et me dist que si ie langoessoye ung pou que ie nen tiendroye
iamais plain pie pour pouoir que ieusse. si laissay atant que
oncquez nen ousay riens dire. Et tant quil adiunt auant hier
na pas encor troys sepmaines que ung sien frere me demanda
a femme. et elle my donna et le me fist fiancer a force et malgre moy. si le reuesty de toute ma terre. et en doiuent estre les
nopces de demain en uiii. iours. mais certes cest pour neant.
car ie ne lauray ia a mary ne a seigneur car iay bonne raison
Car cest le plus desloyal cheualier et le plus couart du monde. et se
uous uoulez tant faire pour moy que uous uenissez a celuy iour
tout arme pour contredire ces espousailles en ce chastel. et
feissez tant que ce mariage fust deffait. ie uous gecteroye ennuyt
de ceste prison et uous donroye bon cheual et bonnes armes
Certes damoisele fait il se ous uoulez ce faire ie uous creanceray
comme loyal cheualier que ie reuiendray celuy iour a ce chastel et feray tant que ie uous deliuerray de ce cheualier et aurez uostre terre quicte sil ny a autre arrest que uous mauez dit. Dont uous creance ie fait il que ie tiendray ce conuent. Et ie uous promect fait
elle leaument que ie uous gectaray ennuyt de ceans Ainsi asseure lun lautre si sen part atant la damoisele et lancelot
demeure lie et ioyeux de ce que la damoisele luy a promis
Quant il fu aucques nuyt et ceulx de leans furent couchez
et endormiz la damoisele uint a luys de la chambre et louury
et uint a lancelot et luy dist. Sire uenez apres moy et il la
suyt. et elle le mainne en une chambre de leans pres dung uerger
si le fait manger. puis luy baille bonnes armes. Et quant il
est appareille prest de monter si dist a la damoisele. Dictes
moy de quel tournoyement uenoient ennuyt apres uespres les
cheualiers de ceans. Sire fait elle uoulentiers. Il est uoir que le roy
bandemagus et le roy de norgales fiancerent ung tornoyement lun contre lautre. gent contre gent. et ont este huy
assemblez en une praerie qui est a deux lieues de cy. si que ceulx
de leans a qui uous en auez ouy parler en sont ennuyt uenuz
et lesquelz en ont eu le pire par ma foy fait elle le roy bandemagus en a este chasse de la place car il nauoit pas tant
amene de gens de la moitie comme le roy de norgales. Mais ilz
out pris terme dassembler mardi. et il ny auoit que ung iour
entre deux. Et quant il ouy que le roy bandemagus a este
chace du champ. si en est moult doulent. car cest ung des
hommes du monde qui plus luy a fait donneur. si est moult
doulent de ce quil ny a este car sil y eust este a ce quil est
sain et haitie et desirant de porter armes il ne cuide pas
que le roy en eust eu le pire si comme il a eu Lors monte a cheual et commande a dieu la damoisele ce
elle lui luy dist quil ne loublie pas du conuenant quil y a. Si
maist dieu fait il non feray ie. Et il sen uait atant et entre
en ung uergier en une petite praerie ou il trouua ung sentier qui le mena droit a une fourest ou il y auoit ung paueillon tendu deuant ung grant ourme. Il tourne son cheual celle part pour ce quil y cuide trouuer. si descent a lentree et uoit dedans deux cierges ardans et ung grant lit couuert dung samit pourpre. Il uait au lit. mais il ny treuue
homme ne femme ne ou paueillon aussi. Et quant il uoit ce
si uient a son cheual et luy oste le fraing et la selle. et le
mainne paistre. Puis se desarme et mect sespee a son cheuet. si se despouille et dit quil se y couchera puis quil ny
treuue ame. puis estaint les cierges pour la clarte afin
quelle ne luy face mal. si se couche et sendort maintenant
Apres ce ne demoura gueres quil uint leans ung cheualier cil
a qui estoit le paueillon. et quant il uit les cierges estains
si cuida bien que sa femme fust endormie et qu elle eust estaint
les cierges pour la clarte. Il estoit sans espee et sans armeure
si se despouille et se couche pres de lancclot et se tire a luy et lacole. et le commance a baiser. car il cuidoit urayement que ce fust
sa femme. Et quant lancelot sent celuy qui ainsi le baisoit si saut
sus tout derue. et cuide bien que ce soit dame ou damoisele si le
prent a deux poings si quauant quil senprint garde il li gecta a terre par dessus luy. et luy dist. lerres mal me uenistes
uous faire honte et uous coucher auec ma femme en mon paueillon
mesmes. puis luy donne du poing par les dens si qua pou qu il
ne les luy brisa. et le sang en sault si qu il est tout senglant
Quant lancelot se sent si malmener si le prent
a la gorge et le gecte par dessus luy et li fait flatir a ung chaslit qui estoit ou paueillon si que
le cheualier eut une grant playe au cheoir quil fist.
et lancelot se relieue et uait celle part ou il auoit laissee lespee si la traicte du feurre toute nue. La lune lui
soit toute clere si que len pouoit aucques ueoir par le paueillon
et quant le cheualier uoit uenir lespee traicte si ne lose actendre.
ains sen tourne fuyant tout nu et se mect uers la fourest et
lancelot le suyt qui ne le ueult pas ainsi laisser si le chace tant
sans robe quil laconsuyt. Si le fiert de lespee par la teste qu il
le fent iucquaux dens. et il chiet mort a terre et lancelot
reuient ou paueillon et se couche et sendort uicquau matin
Moult se sent blece du corps du coup que cil luy a donne ou uis
Et landemain quant les oiseaux commencent a chanter il
se leua. et uesty et print ses armes et monta sur son cheual
puis sem party de lieans. mais il ne sceit pas a ceste foiz qui est
le cheualier quil auoit occis. quant il est entre en la fourest si encontre deux escuiers qui menoient quatre destriers tous blancs en
destre et auoient tous quatre couuertures blanches. et apres
uenoyent deux autres qui portoient le harnoys a ung cheualier
haubert heaume et chausses de fer. et genoilleres et cotes a
armer de blans samiz. Et lautre portoit ung escu blanc
comme noif. Il salue les escuiers et leur demande a qui est ce
harnoys. Sire font ilz il est a ung cheualier qui demain ueult
estre au tournoyement des deux roys. Et comment a nom ce cheualier
fait lancelot. Sire len lapelle galehondin. et fu filz galehot
des loingtaines isles. Et a qui aidera il fait lancelot. Il aidera au roy de norgales. Et ce tornoyement ou sera il beau
frere. en une praerie par ou uous auez maintenant passe. Lors
les commande a dieu et sem part atant. Et quant il est ung
pou alle. si ouy sonner une cloche a destre. Il sadrece celle part
et treuue une abaye de nonains noires. Il descent a lentree.
et baille son cheual a garder a ung garson. puis etre ou monstier tout arme fors du heaume de lescu et du glayue. et quant
iI est leans entre si treuue la seur meleagant celle qui lauoit
gecte de la douloreuse prison. Elle se regarde et adiuse tant que
elle le cognoist. mais moult se merueille que sont deuenuz les
beaux cheueux quil souloit auoir. Et pense quil a este moult malade et que par celuy sont cheuz si se seuffre de parler a luy.
iucqu apres uespres. Quant les freres ont chante et lancelot
fut yssu du monstier. la damoisele uait apres luy et luy dist
Sire uous soyes le bien uenu. Ma doulce damoisele dieu uous
doint bonne auanture. comment lauez uous puis fait que ie ne
uous uy. Sire fait elle bien la dieu mercy et la uostre. quelle
auanture uous a cy amene. Dame ie suys uenu pour ung
tornoyement qui sera demain icy pres. si la empris le roy
bandemagus contre le roy de norgales. et par ce y suys ie uenu pour le uoir. Sire fait elle y irez uous demain. Ouil
fait elle si ie puis. donc uous uoudroye ie prier pour dieu et pour
amour que uous aidez aux noz. Et il dit que si fera il uoulentiers de tout son pouoir. Sire fait elle grant mercy. dont
scay ie bien que le roy de norgales y perdra le tout et le roy
mon pere en aura lonneur. si uous pry que uous demourez meshuy o moy et demain partirez pour aller au tornoyement
et uous le deuez faire car si uous partez de cy uous ne trouuerez maishuy si bon houstel pres du tornoyement. et sachez
que uous serez bien seruy et bien aise de toutes les choses que
on pourra auoir. et il dit quil demourra puis qu il luy plaist
Si li fait maintenant desarmer. Et elle prent ung uarlet si luy dist. Ua ten droit au chastel de la harpe ou tu troueras le roy bandemagus mon pere. et luy deis que iay ceans
messire lancelot du lac qui luy doit demain aider au tornoyement. et quil le uieigne ueoir sil puet hastiuement
Le uarlet se part de la dame et sen uient au roy bandemagu et luy dist ce qui sa fillt luy mande. et
quant il ouy les nouuelles de lancelot si est tant lie qu il nen
sceit mesure si se pense quil lira ueoir le plus tost qu il pourra
Car par auanture lancelot ne uoudroit pas que len le congneust au tornoyement. Il eslist quatre de ses plus priuez
amys si en fu lun le duc et lautre comte. et les autres simples cheualiers mais moult estoient preudommes. Il conuient fait
il que uous ueignez o moy en une abaye qui est cy pres. Et ilz
dient que si feront ilz uoulentiers. si montent erraument et
quant ilz sont hors du chastel le roy les apelle et leur dist seigneurs sauez uous ou ie uous maine. Nennil font ilz. Ie uous mainne
font ilz ueoir merueilles. Car ie uous monsterray tantost.
ung seul homme qui a en soy toutes les uertiuz par quoy on
doit estre loue. ne nul nen est si bien garny comme il est. car
cest li plus beau cheualier du monde. et a en soy plus de prouesce
quil ny a en homme mortel. et ne pourroit nul autre estre de
sa ualeur. car cest le meilltur cheualier et le plus desire que uous
ueissez oncquez et que uous diroye ie. nul ne uous pourroit tant
dire de bien de luy quil nen y ait encor cent tant plus. si scay
bien qui oncquez dieu ne le fist. fors pour estre miroer aux autres cheualiers. Certes font il uous dictes merueilles et sil est tel
comme uous dictes len deuroit bien aler cent lieues loing pour le
uoir. Par foy fait le roy si a len maintefoiz. car ie uy faire
une queste pour luy ou il y auoit plus de soixante cheualiers et
uy que tous estoient cheualiers preux et hardiz. et le quistrent
ung an entier pour le ueoir. ne oncquez ny eut nul deulx qui
le ueist a celle foiz. Or sachez que ceulx en alerent plus de mil
lieues et si ne le trouuerent mie. Tant sont alcez quilz uindrent a labaye ou estoit lancelot. et le uarlet uint auant qui dist a la damoisele
Dame monsire le roy est uenu. et elle uait encontre luy et
le prent par la main et le mainne en une chambre ou estoit
lancelot. et il ne dormoit pas mais quant il uoit uenir le
roy bandemagu si se drece en estant et luy court a lecontre
et luy gecte les braz au coul. et luy dist. que bien soit il uenu
puis court aux autres et leur fait moult belle chiere et le
roy se humilie moult et luy dist quil est son sergent et son
amy. Haa sire fait lancelot pour dieu mercy ne me dictes ia
mais telz pareles. car uous ne me pourrez plus corroucer. Car
nul roy ne doit estre sergent a si poure cheualier comme ie sus. Haa
sire uous nestes pas si poure que ie ne changeasse la moitie de ma
richesce a la uoustre. de tel richesce et de telle pourete auez
uous se uous men uoulez faire compaignon. Sire fait il lessons
ces paroles. car ce nest pas comparaison de mectre ung poure
cheualier a ung riche roy puissant. mais dictes moy comment uous
auez puis fait qui ie ne uous uy. Certes sire fait le roy ie uous
ay puis moult desire a ueoir. hyer mesmes quant mes homes
mesmes furent retournez de la place. Car si ie uous eusse tenu auec moy tous les autres eussent este desconfiz. et ie uous
pry pour dieu et pour amour. et afin que ie soye uostre amy a
tousiours mais que uous nous aidez demain a desconfire le grant
orgueil. et il dit que si fera il uoulentiers. Mais ie uous requier
fait il que uous ne me facez cognoistre a homme qui de moy demande. car si iestoye cogneu il men pourroit uenir corroux. Si
maist dieu fait le roy ia par moy nen orra len nouuelles.
et il dit que donc yra il uoulentiers. Grant piece fu le
roy leans. tant quil eurent disne. mais se les troys compaignons se merueillerent et silz regarderent uoulentiers lancelot ce ne fait pas a demander car ilz ne uirent oncquez mes
homme quil prisassent tant comme il font luy Quant uint a heure de nonne quilz eurent mange a loisir si dist le roy
quil sen ueult aller et print congie de lancelot et luy laissa deux de ses cheualiers auec luy pour luy faire compaignie. et
afin quil ne uiegne pas demain seul au tornoyement. et
le roy sen uait au chastel de la harpe ou ses hommes lactendoient et quant il fut descendu si luy demandent ou il a
tant demoure. et il dit en tel lieu ou il a moult bien fait sa besoigne a sa uoulente. Car ie uous dy urayement que i ay depuis trouue tel aide dont ceulx de la seront uaincuz. si le scay certainement
ne plus ne leur en ueult dire. Celuy iour firent les deux roys drecier loges ou il y auoit fenestres et apuiz aux dames et damoiseles. et il estoit lors de coustume que les roynes et les autres damoiseles aloient ueoir les tornoyemens pour ueoir les meilleurs
cheualiers. et par ce faisoit len drecer logis la ou le tornoyement deuoit estre. Celle nuyt fut lancelot seruy et honnoure des barons
que le roy y auoit laisse. Au matin quant lancelot se leuoit.
uint a luy la damoisele. celle pour qui il estoit leans demoure et
luy dist que bon iour luy doint dieu. et il luy rendy son salut
et elle luy dist. Sire ie uiens pour prendre congie de uous pour aller
aux loges du tournoyement. car ie ne uueil plus demourer pour
la presse des cheuaux qui y sera si grant que ie ny pourroye passer
alez fait il. a dieu uous commant. Sire fait elle gardez que ie uous
y ueoye. car si maist dieu ie ne yroie ia autrement. et il dit qu il y
yra Lors sem part la damoisele de leans agrant compaigine de dames et de damoiseles. et quant
elle uint es prez si uoit que les loges sont ia toutes pleines de dames et de damoiseles qui estoient ia montees aux fenestres
qui actendoient que les tournoyeurs uenissent. Et la fille du
roy de norgales celle que messire gauuain eut eue pucelle si comme
le comte a deuise estoit ilecques uenui a grant compaignie de
dames et damoiseles. Et quant elle uoit uenir le roy bandemagus si luy uait encontre. et il la receoit a moult grant ioye
et la fait seoir pres de luy et commencent a parler d une chose
et dautre. Et tant que la fille au roy bandemagus demanda
qui mieulx lauoit fait a lautre assemblee. Et une damoisele qui seoit pres de lie luy dist que mador de la porte ung
des cheualiers de la maison du roy artus et mordret le frere de messire gauuain auoient tout uaincu. Et quel cheualier est ce mador fait elle. Certes dist elle. cest ung des meilleurs cheualiers du
monde et le mieulx ferant despee. Ainsi parloient entrelles des cheualiers. et lancelot est uestu cet appareille et eut
ouy messe. et les deux cheualiers eurent enuoye querir leurs
armes ou chastel ou ilz les auoient laissees. Et le roy leur
manda quilz ne uenissent au tornoyement deuant prime
et quilz baillassent a lancelot couuertures blanches. et
a son cheual aussi et ung escu blanc. et ilz le firent ainsi. Et
quant uint entour prime ilz estoient tous armez fors de leurs
heaumes si distrent a lancelot quil mangeast ung pou pour
aller plus seurement. et il dit que non fera. et ilz monterent
maintenant et si partirent de leans et errerent par la forest
tant quil estoient ia assemblez que dune part que dautre plus de
.xx.mil. et le faisoient moult bien dune part et dautre. mais
moult auoit plus de gens le roy de norgales que le roy bandemagus. Quant lancelot uint pres des ioustans si se tint a part luy et ses compaignons et il regarde lesquels le font le mieulx. si uoit troys cheualiers par deuers le roy
de norgales qui le faisoient trop bien. car ilz donnoient hardement aux leurs pour leur bien faire. si auoient ia tant fait
que les gens baudemagus estoient reculez une archiee et la
fille au roy de norgales en parle a ses compaignes qui ilec
estoient et dist oyans toutes. par dieu ce tornoyement fust
moult bel si ceulx de la peussent souffrir les noz. mais il
mest aduis a ce quilz uout reculant quil seront tost mis
a fin. et ia dieu ne maist se moult ne font a prisez ces troys
cheualiers qui sont par deuers les noz. car par eulx sont desconfiz
ceulx de gorre. Damoisele fait la fille bandemagus qui
sont ces troys cheualiers qui tant doiuent estre prisez. Certes
fait elle lun est mordret le frere a messire gauuain a ce uermeil escu et lautre est mador de la porte. Le grant cheualier et
le tiers est galeadin mon nepueu cil qui porte lescu blanc . ce
sont les troys qui le font le mieulx de toute ceste place et par
qui uoz gens sent desconfiz. Or ne uous esmayez damoisele fait
celle de gorre. car si maist dieu se le roy uostre pere ne sen fuyt
encor uerrez uous donner de telz cops dont il nen actendroit
pas ung pour toute sa terre. ha dieu fait elle qui les donnera
Ciertes fait elle uous le uerrez tantost. car cil est uenu qui tel
coups donne. Ainsi qu ilz parloient si ouyrent le cry leuer sur
ceulx de gorre qui senfuyoient. et les prenoyent ceulx de norgales. Et lancelot apelle ceulx qui estoient o luy. et leur dist
suyuez moy. car trop auons actendu. courre parmy les rens et abat tout deuant luy.
Lors laissie courre parmy les rens tant que le cheual
puet aler. si fiert si fort le premier quil le porte
a terre en ung mont. et fiert ung autre de retour.
si quil lury fait uuider la sele. Et quant il a son
glayue brise si mect la main a lespee dont il se
sauoit bien aider. Si commence a ferir tout entour luy et donner
grans coups et point amont et aual. ne nataint homme qu il ne
porte a terre. si fait tant en pou deure que tout le monde sarreste sur luy pour ueoir les merueilles quil fait car il ny a
nul tant soit hardy qui a coup louse actendre. Si occist et
mehaigne tous ceulx de norgales tant qua fine force les fait
flatir et retourner plus de troys archees. Tant fait par
sa prouesce que tous en parlent et pres et loing et dient
que tout uaint le cheualier bandemagus qui porte les armes blanches. et les troys compaignons qui deuant ce auoient mis en
fuite ceulx de gorre. qui estoient ung pou yssuz du tournoyement pour repouser. se merueillent moult quant il uoyent
leurs gens fouir et demandant que cest. Que cest fait ung
uarlet nauez uous pas ueu fouir uoz gens et les merueilles
quil y a Quelz merueilles fait mordret. Il y a fait il ung
cheualier arme de blanches armes qui occiroit plus de gens quon
ne pourroit enterrer en deux arpens de terre nalez pas celle
part si uous ne uoulez mourir. Ia dieu ne maist se encontre
sespee puet durer fer ne acier. Lors relacent leurs heaumes les troys compaignons et montent es cheuaux et prenent leurs escuz et leurs lances et laissent courre a lancelot
deuant qui ceulx de norgales furent aussi comme le lieure
deuant les chiens. et lancelot eut lance recouuree quil toly
a ung de ceulx qui sen fuyoit et sadrece uers mordret et le
fiert si fort qu il luy mect le fer parmy lespaule senestre atout le fust si lempaint bien et le porte a terre tout enferi
et le roy bandemagus qui estoit derriere luy luy baille
ung autre glayue et luy dist. Sire tenez monstrez nous
comment uous scauez lances briser. Et il laisse adonc courre
uers mador de la porte. et cil qui son glayue porte bas le
brise enmy le pis. Et li fiert si fort si quil luy mect fer et
fust en la cuisse. et le porte a terre luy et le cheual tout en
ung mont. Si sen passa oultre et trait lespee et fiert galiodin
en lescu blans si quil en abat ens ung grant chantel et lespee des
cent sur son cheual si quil luy cope par deuant les espaules et abat en ung mont cheualier et cheual Quant le roy de norgales qui eut ia assez regarde lancelot pour les merueilles quil faisoit uit
faire ce cop si ne lose plus actendre ains tourne en fuye tant que
le cheual puet aller. Lors commence la criee trop merueilleuse. car
tous ceulx de norgales tournerent en fuye et ceulx de gorre les chacent et prenent a leur uoulentez Et quant lancelot uoit qu ilz sont
tous tournez a desconfiture. et quil ny a mais nul recouurer si se
fiert en la fourest et sen ua grant erre car il ne ueult estre aparceu
de nully. Assez fu quis et demande. mais il ny eut celuy qui le
puist trouuer. Et quant le roy bandemagus uit quil sen estoit
alle en tel maniere et quil ne sceit quil doye faire ne dire. et dit
que urayement est il li plus maleureux homme qui uiue. quant il
auoit ores o soy le meilleur cheualier du monde a qui il deust faire
ioye et feste. Or la perdu par sa maleuaitie et galeodin que
lancelot eut abatu fu remonte au mieulx quil peut et uient
au roy bandemagu et se fait cognoistre a luy. et quant il le cognoist si luy fait tres grant ioye et luy dit. Sire ie suys uenu
a uous que uous me dictes qui est le cheualier qui si bien la huy fait
de par deux. Beau doulx sire fait bandemagus pour quoy le demandez uous. pour ce fait il que ie suys ienne homs et scay encor pou
darmes si auroye mestier de macointer dung si preudomme comme
il est affin quil men aprant. et si amanderoye de luy et de sa compaignie. Certes sire sil uous cognoissoit si uous auroit il molt chier
car il ama moult monseigneur uostre pere ne oncques homme nama autant
autre. si uous dy poiyr uoir que cest messire lancelot du lac. lancelot
fait il ie cuidoye quil fust mort. Mais ie creance a dieu que ia
mais ne fineray de cheuaucher si ie ne suys mort ou pris ou
malade iucqua ce que ie laye trouuer. Et quant ie lauray trouue si
luy prieray pour lamour de mon pere quil ayma tant qu il me laisse
aller auec luy par les estranges terres sercher les estranges auantures o luy. et sil ne ne ueult ce faire toutefoiz maideroit il mieulx a conseille que nul autre ne feroit Adonc sempart le roy bandemagus et sen uait ainsi arme comme il estoit quil ne fait sauoir a cestuy na autre. ne nemmaine o soy escuier ne garson. si se fiert en la fourest auec
lancelot et cheuauche toute iour a iournee quil ne treuue homme ni
femme qui luy die nouuelles de ce quil quiert. et lancelot tout le iour
cheuauche las et trauaille de ce quil auoit fait le iour et son cheual
si douloit si fort que du poindre quil eut fait le iour que des petites
playes quil auoit que a peine pouoit il aller le pas. Lors regarde derriere lui et uoit uenir ung cheualier arme et une belle dame auec luy
Ilz le saluent quant il uiennent pres et il a moult grant paour de
cognoissance. si respont has que dieu les benye. beau sire fait la
dame qui estes uous. Dame fait il. ie suys ung cheualier ce pouez uous
ueoir. Si maist dieu fait ielle ie croy quil n y a pas uostre pareil
ou monde. si le scay par ouyr dire et par ueoir. et ie uous pry par
la chose que uous plus amez que uous ueignez maishuy herberger
o moy en ung mien chastel qu est pris par conuent que ie uous monsterray demain la plus belle chose que uous ueissez oncques. Et il dit
quil yra uoulentiers par tel conuent. Or uenez donc fait elle.
et ie uous suiuray. La dame sen ua deuant et il apres qui eust plus grant
mestier de reposer que de cheuaucher. si sont tant aler que
ilz uindrent en une ualee et uirent ou fons du ual ung chastel
bien fait et bien seant dont les murs estoient fors a grans. bien
carrelez. Quant ilz uindrent au chastel si estoit ia grant nuyt
et la dame apelle celuy qui gardoit la porte et luy dist qu il euure
la porte et il le fait. Ilz entrent ens et cheuauchent iucquau maistre palays. et quant ceulx de leans uoyent leur dame qui uient
si saillent encontre a cierges et a tortiz. car autrement ny fussent
ilz pas uenuz pour la nuryt qui estoit obscure si descent la dame
et leur dist quilz ne sentremectent de liee mais ie uous pry fait elle
faictes demourer ce cheualier car ie uous dy quil est le meilleur cheualier
et le plus preudomme du monde Il le descent maintenant. et
luy ostent lescu du coul. puis sen uiennent amont et le desarment
et la dame le regarde et uoit le uis gros et enfle et le nes esrache et senglant des coups quil a donnes et receuz. Si luy fait
aporter eaue chaude et luy fait lauer son coul et son uis qui
estoit noire des mailles du haubert. Et quant elle regarde
lescu si dist oyans tous ceulx de leans haa escu tant auez huy
este regarde et desire destre tenu de maintes belles dames. Si
maist dieu bien se puet cil uanter qui uous porte que oncque cheualier
ne fist telz merueilles en ung iour comme il a huy fait. et benoist soit dieu qui le me donna huy encontre. car il ne me
pouoit plus grant bonneur aduenir que de ce quil est uenu a mon
houstel. Lors entre en une chambre et aporte a uestir a lancelot.
robes de cendal et quanit il est uestu si le fait seoir
et luy dist. Sire repousez uous car uous estes moult trauaille
et elle commande a ceulx de leans quilz apareillent a manger
car il en est temps et ilz le font. et quant ilz sont assis a table si uint leans ung uarlet qui dist a la dame. Dame messire est uenu de par dieu fait elle. dy luy quil uiegne manger et
quil ne demeure pas car il y a ceans ung cheualier a qui ie uueil qu il
face grant ioye. Et le uarlet ung a son seigneur et luy dist ce
que sa dame luy mandoit. Et il se desarme et aussi firent tous
les autres. si uint au palays luy douxiesme de cheualiers et la dame si leua encontre luys et aussi fist lancelot. et le sire leur
commande moult tost quilz se asseoient et ilz le font. Quaut
ilz furent assis et ilz eurent unag pou mange si luy dist la dame sire faictes ioye a uostre hoste. car bien sachez qua plus preudomme de luy ne pourriez uous faire ioye ne honneur. preudomme
fait il dame qu est ce que uous me dictes. Ie ne dy pas quil ne soit
preudomme et uaillant Mais moult y a a faire en ung preudomme plus que ie ne cuidoye a matin. si ay tant apris en ce iour
car ie cuide quil ny a ou monde que ung preudomme. Mais celuy
que ie dy ay ie huy bien ueu esprouuer entre cheualiers. car oncques
puis que cheualerie fu establie ie ne cuide pas que homme mortel
feist telz merueilles commie il a huy faictes. Lors luy demande aussi comme selle ny eust pas este. sire ou fu ce que uous ueistes ce cheualier que
uous dictes. Cest fait il a lassemblee du roy bandemagus et
du roy de norgales. Haa sire pour dieu et quelz plus grans merueilles pouoit il faire plus que les autres. quelz dame fait il. ce
ne uous auroye ie ouan compte. Certes fait il ia dieu ne maist
si ie scauroye pas raconter ce qui ie luy uey faire ne uous ne
men croyeriez mie si ie uous en iuroye sur sains. car il uous sembleroit a ce quil pust a compter ce quil a ueu et mesmement
deuant celuy qui lauoit fait dist au seigneur. Beau sire au
moins nous direz uous aucune chose et aucune belle iouste deuant ce preudomme qui est ceans herbrege. si quil le sache dire
quant il uiendra en son pays. beaucop fait le sire uous en puis
ie bien dire car ie le suiuoye tousiours pour les merueilles qu il
faisoit. si luy uy abatre a u. cops. u. cheualiers si netement qu il fendoit presque parmy cheualiers et cheuaux et de moy mesmes dy ie
quil fendy mon escu en deux moitie et trencha ma selle et copa mon cheual par les espaules et tout a ung seul cop. Sire
dist la dame donc ne dy ie pas que uous receussez lautre cop. Ie
dame. quest ce que uous dictes Si maist dieu ie ne leusse pas
actendu pour toute la terre du roy artus. Car apres son cop
ny failloit point de mire que la mort. Ne il ny a a mon auis
si hardy homme ou monde que sil auoit ueu ce quil a hui fait.
qui iamais lactendist a cop. Et la dame si commence a rire.
Encor uous diray ie plus grans merueilles dist le sire car ie luy
uy abatre a ung troucon de lance quatre cheualiers. ce ne fist oncques dieu ne diable. Or me dictes fait la dame que feriez uous
si uous teniez ce cheualier en uostre houstel. Certes fait il se la force
en estoit moye il ne se partiroit iamais de moy ains le tien
droye pas de moy. car plus riche tresor ne pourroye ie auoir
Et sil nauoit este fait la dame en tel maniere que uous ne le
cogneussez que feriez uous. ie nauroye iamais ioye fait il. et qui
le sauroit et ne le diroit il nen pourroit eschaper sans mort
Certes fait elle donc ne le uous celeray ie plus ains le uous diray
car ie ne uueil pas auoir uostre hayne. car sachez que cest ce preudonle qui est pres de uous. Monstrez dist il son escu car par ce
le cognoistray ie bien. Dame dame fait lancelot uous direz
en uostre houstel tant de honte comme uous uoudrez. et sachez que si
ieusse sceu que eussez este si uilaine ie ne feusse ennuyt uenu en
uostre houstel pour pouoir que uous eussez eu. Haa sire fait la dame uous en poise il donc. Dame fait il ouil. donc nen sera il
plus puis quil uous en poise. Et sachez que ie ne le faisoye pas
si non par amours et pour uous honnourer. Et lors sen uait le sire en une chambre ou lescu de lancelot estoit si le cogneut molt
bien et en a trop grant ioye. Lors reuient arriere et fait trop grant
feste a lancelot et dit quil est tout sien a faire ses commandemens
et il len mercie moult. Celle nuyt fu couche aise si repousa car
assez estoit las et trauaille et dormy iuquez uers prime. et quant
il se ueult leuer si luy eut appareille la dame robe fresche de
lin et il la print et la uesty. Et quant il fu uestu et apareille
et il eut ouy messe si fu apreste le manger quant ilz eurent
mange et les tables furent ostees lancelot demande ses
armes. et le sire luy prie quil demeure meshuy et il dit que
nen feroit en nulle maniere. Et quant il ouy son cheual il
prent son escu et demande ung glayue et len luy aporte. et
lors dist a la dame de leans. Dame uous souuient il des conuenantes que nous eumes uous et moy arsoir. Sire fait elle
ouil bien. Donc uous pry ie fait il que uous uous en acquitez.
comme uous deuez faire .et elle dit que si fera elle moult uoulentiers. Lors fait seller ung palefroy. et dit a ung uarlet qu il la suyue. Dame fait il. ou uoulez uous
aler. Ie men iray o ce cheualier a corbenic car ie luy ay promis
a monstrer la plus belle chose du siecle. Alez fait le sire et
pensez du reuenir. Elle sem part atant de leans et sen ua
a lancelot si fu bien enmuselee pour le souleil quil ne luy
fist mal Ainsi cheuauchent iucqua nonne tant quilz uindrent
en une ualee et uoyeut deuant eulx ou fons dung
ual ung chastel moult bien seant. car il estoit clos tout
a lentour deaue parfonde et de bons murs bataillez et
quant ilz uindrent pres si encontrerent une damoiselle
qui deist a la dame ou menez uous. ce cheualier et elle dist acorbenic uoire dame fait la pucelle. Certes donc ne lamez
uous pas car uous le menez en tel lieu dont nul ne se puet
partir sans honte et sans dommage Tant sont alez que ilz
uiennent au chastel. et treuuent le pont par ou len passoit si entrent ens. Et quant ilz uiennent a la maistre
rue si luy dist len sire cheualier la charrete uous actend. et il
respont tout bas que sil luy conuient entrer que ce nest pas
la premiere foiz quil ya entre. Et ilz cheuaucherent tant
quilz aproucherent de la maistre tour. si la prise moult
car cest la plus fort et la plus belle quil ueist oncquez a
son esciant Il regarde sur destre et ouy une uoye de femme
assez pres de luy si luy est aduis. Il regarde celle part
et uoit que cest la damoisele que messire gauuain uoulu
gicter de la cuue mais il ne peut. Et elle crioit. Saincte
marie qui me gectera de cy Et quant elle uoit lancelot si
dist haa sire gectez moy de ceste cuue qui mart Il uient
a la cuue et la prent par les deux bras et la mect hors
Et quant elle se uoit deliure si luy cheit aux piez et luy
baise la iambe et le soler et luy dist. haa beneiste soit
leure que uous fustez ne. Car uous maue gecte de la plus grant
douleur ou dame fu oncquez. Mais adonc commence a emplir
la sale de dames de pucelles et de cheualiers et si assemblent tous
ceulx de la uille pour uoir la damoisele et la mainent en una chappelle pour rendre graces a nostre ssͬ. Lors mainnent lancelot en ung cimetiere pres de la tour et luy monstrent
une tour mout belle ou il y auoit lectres qui disoient Ia ceste
tombe ne sera leuee deuant ce que le liepart y mectra la main
dont le gnt lion doit yssir: et cil la leuera legierement et lors
sera engendre le grant lion en la belle fille au roy de la terre
foraine. Quant il a leu les lectres si nentend pas que ce ueult
dire. Et ceulx qui sont entour luy. luy dient. Sire nous cuidons
que ce soit uous dont ces lectres parlent. car nous sauons bien
par la damoisele que uous auez deliuree que uous estes le meillieur cheualier
du monde de tous ceulx qui ores sont. Que uoulez uous fait il
que ie face ie suys prest de faire toutes uoz uoulentez. nous
uoulons font ilz que uous leuez ceste tombe pour ueoir quil y
a dessoubz et il mect la main au plus gros chief et la lieue
trop legierement. et il uoit dessoubz le plus hideux serpent
et le plus felon dont il ouy oncquez parler. Et quant il uoit
lancelot si luy gecte le feu si ardant quil luy brulte tout son
haubert et ses armes et sa lance fors de la tombe ou cimetiere si que les arbresaux qui dedans estoient commencerent
a ardoir peut lardeur du feu. et ceulx de leans tournent
en fuye et montent aux fenestres  en hault pour ueoir comment il le fera Ca lancelot gecte son escu deuant son uis puis
sadrece celle part ou il uoit le serpent et il
luy gecte feu enuenime si quil luy abat son
escu par dehors. Et cil qui ne doute auanture
qui luy puisse aduenr le fiert du glayue par
le pis si quil luy mect parmy le corps fer et fust. et il commence a batre la terre des esles comme cil qui estoit naure a mort.
et il mect la mami a lespee et luy donne grans cops la ou il le
puet ataindre tant quil lui fait uoler le chief. Lors uient
auant le cheualier qui ia estoit arme pour aider a lancelot. Et
quant il uoyent quil est ia occis si recourent lancelot a grant
ioye et commencent les sains a sonner. et lors uiennet leans
cheualiers dames et damoiseles tant que cest merueilles et luy dient
que bien soit il uenu sur tous ceulx du monde et lemmainent ou
maistre palais et le desarment A ces paroles yst dune chambre ung grant cheualier et menoit o luy grant compaignie cestoit ung des
plus beaux hommes que lancelot eust oncquez mais ueu depuis
quil party de camaalot si resembloit moult bien gentil homme
Et quant ceulx de leans le uirent uenir si se lieuent contre luy
et distrent a lancelot. Sire uez cy le roy ou il uient Lors se
drece lancelot et luy dit que bien soit il uenu et le roy luy rent
son salu it luy gecte les braz au coul et luy dist. Sire tant
uous auons desire a ueoir et a auoir que dieu mercy sommes
nous saisiz de uous. et sachez que nous en auons grant mestier. Car
tant a este nostre pays desherite et essille et les poures homes
perdu leur gaing. quil est desormais bien temps sil plaist
a nostre seigneur que leurs pertes soyent restorees et leurs biens restabliz dont ilz ont grant piece este souffresteux. Lors sasseoit
lun pres de lautre et luy demande le roy dont il est. et comment
il a nom. et il dit lancelot du lac. Or me dictes fait il le
roy ban le preudomme ne fut il pas uostre pere. Sire dist lancelot
ouil. Certes dist le roy. doncquez suys ie tout asseur que par
uous ou par chose qui de uous ystra sera ce pays deliure des
estranges auantures qui y aduiennent iour et nuyt. Lors uient auant une dame aagee qui bien pouoit auoir cent ans si a parle au roy et luy dist. sire
ie uueil parler a uous. Et le roy se part de lancelot et commande
a ses cheualiers quilz luy facent compaignie. et ilz dient que si feront
ilz. Lors sen ua o la dame en une chambre et elle luy dist quant
il fu assis. Sire que pourrons nous faire de ce cheualier que dieu
nous a amene. Ie ne scay fait le roy quon en doye faire fors quil
aura ma fille a faire sa uoulente. Certes fait la dame ie scay
bien quil ne la uoudra pas prendre quant len luy offerra. car
il ayme tant la royne la femme au roy artus qu il ne uoudroit
pas auoir nulle autre. par ce conuiendra il que sen le face si
sagement quil ne sen apparcoiue. Or faictes fait le roy comme
uous scauez car il conuient quil soit fait. Ne uous en entremetez
plus fait la dame. car ien uiendray bien a chief. Lors entre
le roy en la sale et uient a lancelot pour luy faire compaignie
si parle lun a lautre et sentracordent au plus bel qu ilz peuent
Si luy demande lancelot comment il a nom et il dit qu il a nom
pelles de la terre foraine. Ce pendant quilz parloient ainsi
regarda lancclot et uit entrer leans par une fenestre ung
coulon. que messire gauuain auoit autrefoiz ueu et portoit en
son bec ung encensier dor moult riche. Et si tost quil fu leans
outre si fu le palays remply de toutes les bonnes odeurs que
cuer domme pourroit penser. Et lors se teurent tous leans qu il
ny eut untg seul qui dist mot. ains sagenoillent tous quant
ilz uoyeut uenir le coulon. Et il entre maintenant en une
chambre. Lors saillent les sergens et mectent les napes
sur les tables. et sasseoient les ungs et les autres sans ce que
nul y deist mot ne y fust appelle De ceste chose se merueille moult lancelot si fait ainsi comme les autres et sassiet deuant le roy. et uoit quilz sont tous en prieres et en oraisons
et il fait aussi comme les autres. Apres ce ne demoura gueres
quil uirent yssir de leans une damoisele que messire gauuain
eut tant regarder si fu si belle et si aduenant. De ce dist
lancelot mesmes quil nauoit oncquez mais ueu si grant beaute
en femme si non en sa dame la royne. et dist que uoir disoit celle qui leans lauoit amene. Il regarde ung uessel que la damoisele tenoit entre ses deux mains qui est le plus riche
a son esciant qui oncquez fust ueu par homme mortel et estoit
fait en semblance de calice. si luy est aduis que ce soit chose
saincte et digne. et bien le croit. Si commence a ioindre les
mains encontre et encliner piteusement. Et ainsi comme
la dame passoit deuant la table sagenoille chascun. et il le fait
aussi. Maintenant furent remplies les tables de tous les
bons mangiers que len sauuroit deuiser. et le palays fu remply de si bonnes odeurs comme si toutes les espices du monde
y feussent. Quant la damoisele fut une foiz alee par la
sale si sen retourna en la chambre dont elle estoit uenue. et
quant elle sen fut allee le roy pelles dist a lancelot. Certes sire iauoye moult grant paour que la grace messͬ. saillist a
ce cop en uous. tout ainsi quelle fist auant hier quant messire
gauuain fu ceans. Beau sire fait lancelot il nest pas mestier que nostre sire qui est tant debonaire soit tousiours corrouce a ses pecheurs. Quant li roy eut mange a loisir si luy
osterent les napes. et li roy demande a lancelot quil luy
semble du riche uaissel que la damoisele aporta. Il me semble
fait il que ie ne uy onc de damoisele si belle. de dame ne dy ie pas
Quant le roy entend ceste parole si pense tantost a ce qu il
a ouy de la royne genieure et bien cognoist que cest uoir ce que
on luy a dit. si uient a brissane la maistresse sa fille celle
qui auoit deuant parle a luy. et luy comte ce quil a respondu de sa fille. Sire fait elle ie le disoye bien. or mactendez
ung pou et ie iray parler a luy. Elle uient a lancelot et luy
commence a dire nouuelles du roy. Et il luy demande de la
royne. Sire dist elle. il na gueres que ie la uy saine et ioyeuse
et il tressault tout de ioye quant il en ouy parler et luy demande ou elle la ueue. Sire fait elle a deux lieues pres de cy ou elle
gerra ennuyt. Dame fait il uous me gaber. Si maist dieu fait
elle non foys. et affin que uous men creez mieulx uenez o moy
et ie uous la monstreray. Certes dame fait il uoulenturs. lors
enuoye querre ses armes et elle uait ce pendant au roy qui
lactendoit en la chambre et il luy demande comment elle a
fait faictes tost dist elle monter uostre fille et lenuoyez a la
quasse le plus tost que len pourra. et ie iray apres moy et
lancelot. et quant nous serons la ie luy feray entendre que
cest la royne. et ie appareilleray tel breuage que ie luy donneray
car quant il en aura beu et la force luy sera montee on ceruel ie ne doute pas quil ne face toute ma uoulente. et ainsi
pourra aduenir quantque nous demandons Le roy fait apareiller sa fille et lui baille .xx. cheualiers qui la conduyent au chastel de la quasse. Et quant ilz furent la si firent fairre en unie sale le plus riche lit que len peust trouuer. et si coucha la
damoisele puis que ceulx le uoudrent qui leans lauoit amenee. Et lancelot eut pris ses armes et monta sur son cheual
it sem part et laisse celuy qui luy auoit amene. et cheuauchent tant luy et brisane quilz uindrent au chastel de la casse
quant ilz furent uenuz si fu nuyt obscure et la lune nestoit
pas encores leuee. Ilz descendent et brisane le mainne en une
chambre ou estoient les cheualiers. Quant ilz le uoyent uenir si
se drecent encontre luy et le desarment. et leans auoit
grant clarte car il y auoit bien .xx. cierges alumez. et brisane qui eut une sienne pucelle acointee de ce qu elle uouloit
faire. et luy eut baille les poisons et luy dist. Quant tu
orras demander a boyre si en aporte pleine coupe et le donne
a lancelot. ne nul autre ne luy apporte tant qu il uueille boire
et elle dit que uoulentiers. Quant lancelot fu desarme si eut talent de boyre a ce quil eut eu chault au uenir. si luy demande ou est sa dame la royne sire
fait elle. elle est en celle chambre et est ia endormie a mon
esciant. Et il demande du uin. et la damoisele a qui il auoit
este commande aporter le boyre. lapporta et il estoit plus cler que
fontaine et de couleur de uin. La coupe nestoit pas grant.
et fu toute pleine et il eut talent de boyre. et elle luy dist
beuez cela. car ie cuide que uous nen beustes oncquez de tel. et il
print la coupe et la boyt toute plaine et treuue la poison
bonne et doulce si en demande encor autant. et elle luy
apporte et il boyt tout. Lors est enuoise et plus emparle quil ne souloit. si dist a brisance comment il pourra uoir
sa dame la royne. elle le regarde et uoit qu il est ia tout mue
qu il ne sceit ou il est. ne comment il uint leans ains cuide
urayement estre en la cite de kamaalot. et luy est aduis
quil parle a une dale qui faisoit compaignie a la royne des
lors que la dame de malohant fu morte. Et quant elle
le uoit si afole et quelle cognoist bien quil pourra estre legierement deceu si dit Sire madame puet bien estre
ia endormye. que demourez uous tant que uous nalez a le. par
ce fait il qu elle ne me mande pas ie ny uueil pas aler. mes
selle me mandoit ie y yroie. Certes dist elle uous en orrez
tantost nouuelles . Lors enta en une chambre et fait
semblant de parler a la royne. puis uient a lancelot et
luy dist. sire madame uous actend et uous mande que uous
aillez parler a lie. Et lors il se fist deschausser et entre
en la chambre en brayes et en chemise et uient au lit.
et se couche o la damoisele comme cil qui cuide que ce soit la royne. Et celle qui ne desire fors celuy de qui terrienne cheualerie
estoit enluminee le recoit lie et ioyeuse. Et il luy fait telle
feste et tel ioye comme il faisoit a sa dme la royne Ainsi furent mis ensemble le plus brau cheualier et le meilleur qui lors
fust. et la plus belle pucelle et du plus hault lignage qui
lors fust. si acomplirent leurs entencions. Et elle ne le faisoit partant pour la beaute de luy ne pour luxure ne pour
eschaufement comme elle faisoit pour receuoir fruit dont
le pays doit reuenir a sa premiere beaite qui par le douloureux coup de lespee aux estranges renges auoit este deserte et
essille sicomme le comte deuise apertement en la queste du greal
Et cil la desiroit tout autrement. car pour sa beaute ne la couuoitoit il pas. mais il cuidoit que ce fust sa dame la royne. et
par ce fut il eschaufe qui la cogneut aussi comme adam fist eue
loyaument, et cil cogneut estre en auoutiere et en peche contre dieu et contre sainte eglise. Et toutefoiz nostre siͬ. en qui toute
pitie habonde tousiours selon les faiz des pecheurs regarde
ceste assemblee pour le preu a ceulx du pays comme cil qui ne
uouloit pas quilz fussent tousiours en exil. si leur donna engendrer et conceuoir tel fruit. car pour la fleur de uirginite qui ilec fu corrumpue et uiolee. fu recouuree une fleur de
la doulceur de laquelle mainte terre fu remplie et assouagee
Car aussi comme listoire du saint greal nous fait entendre. De
ceste fleur perdue fu restore galaad le uirge le tresbon cheualier cil
qui mist a fin les auantures du saint greal mist a fin et sasseist ou perilleux siege de la table ronde ou oncquez cheualier ne sestoit assis qui ne fust mort. Et tout ainsi comme le nom galaad auoit este perdu en lancelot par eschaufement de luxure. tout ainsi fu recouuree en cestuy par abstinence de char
Car il fu uierge en uoulente et en euure iucqua la mort come
listoire le deuise. Ainsi fu recouuree fleur pour fleur. Car
en sa naissance fut estainte fleur de pucelage et malmise
a cil qui plus fut fleur de cheualerie. Il fu restore par le
commun assemblement et sa uirginite fu empiree en ce qu il
fut conceu. bien fu le meffait amande en sa uie par sa uirginite quil rendy saine et entiere a son sauueur quant il
trepassa de ce siecle. et par les grans biens quil fist en sa uie
sont aucques estains les pechez. Mais cy si taist ores le
comte a parler de luy et retourne a lancelot qui toute.
nuyt ieut o la damoisele qui luy tollu le nom a quoy elle
ne peut plus recouurer. Car si len lapelloit au soir pucelle son nom luy fu le landemain change en damoisele lancelot du lac regarda entour luy et ne uit point de clarte.
Quant le iour apparu si se leua lancelot du lac. et
regarda entour luy mais il ne uit point de clarte
car toutes les fenestres estoient si estoupees quil ny pouoit
entier ne pou ne gͣnt de souleil. Lors se merueille ou il est
et taste tout entour luy et trouua la damoisele si luy demanda qui cest. et il estoit ia reuenu en son memoire. car la
force de sa poison estoit faillie. Des lors quil cogneut la damoisele. et elle luy dist. Sur ie suys une damoisele fille au
roy pelles de la terre foraine. Quant il lentend si saparroit
bien quil est deceu. si sault du lit tant doulent qu il ne puet
plus et prent sa chemise et ses brayes et se uest et chausse
et prent ses armes. Et quant il est arme il uient a la
chambre ou il a geu. et euure les fenestres Et quant il uyt
celle par qui il a este deceu si est tant doulent qu il cuide bñ
yssir du sens. Si pense quil sen uangera maintenant sans
plus actendre. Lors trait lespee et uient a la damoisele et
luy dist. Damoiselle uous mauez occis si conuient que uous en
mourrez. car ie ne uueil pas que iamais uous deceuez homme en
tel maniere comme uous mauez deceu Lors drece lespee contremont et celle qui a grant paour de mourir luy crie mercy a
ioinctes mains. et luy dist. Haa franc cheualier ne mocciez pas
pour celle pitie que dieu eut de marie magdalene. et il se
arreste tout pensif et uoit que cest la plus belle chose quil
ueist oncquez mais. Et il tremble de ire et de maltalent si fort
qua peine puet il tenir son espee. et pense quil fera ou si il
loccira ou sil la lerra uiure. Et celle luy crie mercy et est deuant luy toute nue a genoux en sa chemise. Et il regarde
ses yeulx son uis et sa bouche et uoit en lie tant de beaute
quil en est tout esbahy. lors dist tant doulent qu il ne puet
plus. Damoisele ie men uay ainsi uaincu et recreu comme
cil qui ni souse uenger. car trop seroye cruel et desloyal si ie
destruisoye si grant beaute comme il y a en uous Si uous pry que me
pardonnez de ce que iay mespee traicte sur uous. car ire et maltalait le ma fait faire. Sire fait elle ie le uous pardonne par
ainsi que uous ne pardonniez uostre maltalent. et il luy octroye
puis quil conuient quil le face. si remect sespee ou feurre et
la commande a dieu et sen ua Quant il uient aual en la court si treuue son cheual sele. si lauoit brisane fait
appareiller affin que lancelot le trouuast quant il uiendroit aual. Car elle sauoit bien quil ne demourroit pas
leans si tost quil saparceuroit de la deceuance. Qaunt il
fu monte si print son escu et son glayue qu il trouua apuye
a ung marbre. si sempart doulent et corrouce et entre en
son chemin et uait si fort pensant qu il ne sceit ou il est. et
le roy pelles fu uenu matin au chastel de la quasse. car
len luy auoit ia compte comment lancelot sen est ale. et quant
il uint la si la trouua malade et deshaitie de la paour que
lancelot luy eut faicte. Si compta a son pere comment il
luy estoit aduenu. Quant il sceut urayement lestre de
lie et de lancelot si la fist garder moult chierement et
plus honnourer que deuant. Et ne demoura pas plus de
troys moys quil sceut qu elle estoit ensainte par les fisciens qui luy distrent. et par la damoisile mesmes qui luy
dist quil estoit uoir. et ceulx du pays en firent grant ioye
Quant lancelot se fu party de leans si erra toute iour
moult doulent et corrouce et tousiours aloit demandant.
nouuelles de lion son cousin. Quant il fut alle uicqu apres uespres il regarde deuant luy et uoit en une montaigne
ung moult bel chastel. Il tourne celle part car il est temps
de herbreger. Et quant il est uenu au chastel. il trouua
ung cheualier qui luy deist. Sire par cy ne pouez uous pas passer
si uous ne uoulez iouster. Et lancelot pensoit si fort qu il nentend pas a ce que celuy luy dist. si sen ua sur le pont. ne onc
ne laissa son penser. Et ce cheualier luy uient le glayue esloigne
et le fiert si fort quil luy fait uuider la sele et le porte tout
enuers dedans les foussez. Et quatre uarletz qui estoient
sur les berresches luy crient Sire cheualier. or uous pouez uous
baigner. et le cheualier prent le cheual lancelot et entre dedans
la uille. Et lors fu la porte du chastel close. Et quant lancelot uoit quil est cheu si est tout esbahy car il ne sceit comment il est cheu. si sent quil affondre Lors prent as deux poins ung arbre qui estoit deuant luy. et fait tant qu il
est yssu du sousse et si est uenu a terre seche. et mect son
escu a son coul son glaiue ou poing. et ceulx de la bertesche
luy dient. Sire cheualier il uous conuient ailleurs querre houstel. car ceans ne metrez uous mais huy le pie. mais demain si uous reuenez et nos puissons receuoir cheualier pescheur
nous uous receuons uoulentiers. Quant il uoit que ceulx le
uont ainsi mocquant si est moult corrouce. Lors dist beaux
seigneurs. dictes moy nouuelles de mon cheual. si uous en scauez.
Certes font ilz de uostre cheual sauons nous bien car il est ceans. et
maudit soit il qui cheual uous donna car il ne se pouoit pas pis
employer. Et quant il uoit quil naura autre chose si est assez
plus doulant que deuant et uient dessoubz en la ualee et sassiet
pres dune fontaine soubz quatre arbreseaux et mect son glayue pres de luy et sassiet sur son escu. si actent doulent et corrouce que la nuyt soit uenue. Quant le temps fu ung pou apres acoise et la lune fu leuee si regarde lancelot et uoit uenir
trons cheualiers armez si descendent a la fontaine et ostent les heaumes
et sassient sur lerbe uert. Tantost apres uindrent quatre escuiers
qui amenerent auec eulx la damoisele qui auoit guery lancelot
de lenuenimement quil auoit pas lautre iour a la fontaine
si crioit moult fort et les apelloit larrons et traistres ment lancelot fut moult doulent quant il uit plourer la damoisele
Quant lancelot la uoit plourer si en est moult doulent car
il namoit nulle femme plus que lie fors la royne. si se pense
quil actendra encores quilz uoudront faire. Et quant ilz lont descendue de cheual si se lieuent les troys cheualiers et distrent que bien
soit elle uenue. et elle dit que mal soyent ilz trouuez comme desleaux
cheualiers et larrons. haa damoisele fait lun deulx desloyaux ne larrons ne sommes nous pas. si estes urayement fait elle. Quel plus.
grant desloyaute pouez uous faire que prendre damoisele en murtre
et en repost et de mectre main en lie oultre son gre. ne plus grant
larrecin ne pouez uous faire. et tout ce auez uous fait de moy qui
en murtre et larrecin mestes uenue querre et prendre en la maison mon frere et a son desceu. Et cuidez uous partant si ie suys en
uostre saisine que ie uous ayme. certes nennil. ains ameroye mieulx que uous
faissez traynez a la queue dung roucin. cat trop seroye auilee si ie
lessoye le meilleur cheualier du monde et le plus preudomme a qui ie ay
mamour donnee pour ung si uil cheualier recreu comme uous estes. Damoisele fait il. et si uous nestes amee. que uous uault. certes ce
ne pourroit pas estre que le meilleur cheualier du monde et le plus
prise eust mis samour en uous. car trop la pouroit mieulx employer. Certes fait elle ce cheualier qui est ores le meilleur cheualier du monde ne tient pas samour a mal employee en moy. ains mayme bien
et aymera tant comme il me saura en uie. et ie luy seray si uraye que
ia tant come il uiura ne se pourra uanter autre quil luy face compaignie. et si ie uouloye ores faire si grant desleaute que ien uoulsisse
mectre ung autre en son lieu. ia si maist dieu ie ne y mectroye ia
si mauuaiz cheualier comme uous estes. ains y mectroye tel dont ou ne me
deuroit pas blasmer Lors se drece le cheualier. et dist a la damoisele. et pour dieu dictes nous qui est ce bon cheualier qui tant est preudomme et qui si loyaument uous ayme. Certes fait elle il ne fait pas
a nommer deuant telz hommes comme uous estes. Et toutefoiz pour uous
plus greuer uous diray ie quil est. Cest messire lancelot du lac
cest cil que uous nouseriez actendre a coup pour tout le royaume
de logres. Celuy fait il. ne pourroit pas estre le meilleur cheualier
du monde. car il fu filz au plus mauuaiz roy et au plus failly
de cuer qui oncquez portast couronne. et bien le monstra il a la fin
car le roy claudas mon cousin le desherita de toute sa terre si qu il
sen fouy et mouru de deul. et pour ce dy ie que de si mauuaiz roy
ne pourroit pas estre yssu le meilleur cheualier du monde. Haa mauuaiz cheualier. si maist dieu sil fust icy iamais ceste parole ne uous
yssist de la bouche. car uous ne la diriez pour toute la terre du roy
artus. Damoisele dist il uous diriez ce quil uous plaira et ie uous
escouteray. mais toutefoiz dy ie que uous facez ma uoulente de bon
airement. et ne soyez pas si uilaine quil uous conuiegne faire force
car la force nest pas uostre et mon uouloir y est. Iameroye mieulx
estre arse ou noyee que estre honnie par ung si mauuaiz homme comme
uous estes. car si maist dieu pis ne pourroye ie faire. Et il commande
aux cheualiers et escuiers quilz se tirent arriere. car il ueult tout seul
demourer auecque celle quil ayme. Adonc cuide il bien faire sa uolente sans contredit. Et quant ilz se sont partiz dilec. il prent
la damoisele et la gecte soubz liez. et dit quil luy fera a force selle
ne le ueult octroyer debonairement. Et elle sescrie. Haa gentilz homme lancelot pour quoy nestes uous cy. si uengissez uous et moy de la
honte que ce larres me ueult faire. Lors commence a guenchir et a soy deffendre au plus qu elle puet. et il la tient moult
estroit entre luy et la terre. et elle sescrie. Haa lancelot beau doulx
amy. ie croy que uostre secours me tardera moult. Et lancelot qui a
bien ueu tout quant quilz ont fait. et entendu toutes les paroles qu ilz disoient se drece en estant si luy est aduis que trop poroit
maishuy demourer et prent sescu et trait sespee et dist a celle
qui le regrete. Damoisele nayez paour car ie ne sus par loing
de uous et tant uous a le cheualier corroucee quil en mourra. Lors
sen ua uers eulx grant pas. et quant il le uoit uenir si a grant
paour de mort. et crie. aidez moy. Par mon chief fait il aide
ne uous aura ia mestier. car uous en mourrez. et il est bien droit
quant ceste damoisele uoulez honnir a force. le fiert de lespee et luy trenche sespaule.
Lors hauce lespee. et cil ueult fouir. mais il ne puet
car lancelot le fiert si fort de lespee quil luy trenche lespaule senestre. et il chiet a la terre qui se
sent naure a mort. et les autres y acourent pour
luy alider. et lancelot leur court lespee traicte si
en occist tantost troys par ce qu il les a trouue desarmez. et les
autres senfuyent. car ilz ont paour de mourir et sen uont plus
tost que le pas uers la montaigne. Et lancelot prent le meilleur des troys cheuaus par ce quil auoit perdu le sien et laisse aler les autres la ou ilz ueulent. puis uient a la damoisele qui est toute esbahie dont lancelot puet uenir. et luy demande beau sire qui estes uous qui mauez rescousse estes uous lancelot. et il dist ouil. et oste fon heaume afin qu elle le cognoisse
Et quant elle sceit que cest luy si est tant liee que ne puet plus
et luy gecte les braz au col et luy fait la plus grant ioye qu elle puet
et luy demande qu elle auanture la ilec amene. et il luy comte comment il a perdu son cheual. Et quil ne pouoit entrer ou chastel
et par ce estoit il uenu soubz les arbres tant quil fust iour. sire fait elle uous ne mangeastes huy ni hier. uous dictes uoir fait il
Ie uous diray fait elle que nous ferons. montons sur noz cheuaux et
alons chex une moye cousine qui demeure a demye lieue de cy et
ilec trouuerons a boire et a manger et beaux litz a noz uoulons
Et il dit que ce ueult il bien. car aussi bien ne feroient ilz riens ilec
Quant ilz sont montez si tournent a destre et uont tant qu ilz
uiennent a lentree dung boys si uoyent ilec une maison bataaillee close de foussez et treuuent le pont leue et la damoisele huche le portier. et cil qui bien le cognoist yst hors en brayes et chemise et leue le pont. et la damoisele luy dist ua esueillir ma
cousine. et luy deis que ie luy amene ung cheualier dont elle sera bien
liee quant elle le cognoistra. Et il court pour faire son commandement. et lancelot et la damoisele passent le pot et descendent en la court. Et tantost apres le sire et la dame de leans
furent uestuz et appareillez et yssent hors de la chambre. et y
font alumer cierges pour ueoir cler et uiennent a la damoisele
et luy sont trop grant ioye. Et elle dist a sa cousine qu elle la lesse
ester et face ioye au cheualier qu elle a amene. car sachez fait elle que
plus preudomme de luy ne pourriez uous seruir. et elle demande qui
il est. et elle dit que cest lancelot du lac Lors luy font tous grant ioye et le font desarmer. et la damoisele dit que len apareille
a manger. car ilz ne mangerent ennuyt. et le sire de leans le
dist a ses sergens qui bien furent son commandement car tost
est prest. si fait mectre la table et mangerent tant qu il leur
pleut. puis allerent coucher et dormirent uicquau matin
ung pou apres prime que ceulx de leans se leuerent ung pou
et demanderent a la damoisele quelle auanture lauoit arsoir
leans amenee a telle heure. et elle leur comte comment il luy estoit aduenu. et comment ung cheualier leust homme se ne fust lancelot
qui len garda. et ilz dient que moult luy a dieu aide selon les
auantures qui luy sont aduenues. Quant lancelot fut uestu et appareille il uient en la sale et salue son hoste. et luy
dit que bon iour luy doint dieu. Sire fait lancelot faictes
moy aporter mes armes car ie ne uueil plus demourer. et
il commande que len luy apporte. mais auant le fist manger. et
puis luy fait bailler ses armes ct il les prent. Et quant il fu
arme le sire luy demande ou il ueult aller. et il dit qu il uouldroit estre au chastel qui est lassus en une montaigne. de
aller la fait le sire dieu uous gart car ie ne le uoudroye en
nulle maniere. Car il a plux de .u. ans quil ny entra cheualier
qui ny mourust ou fust emprisonne. Comment fut ce. fait
lancelot il fault que uous le me diez. Et ie le uous diray.
fait il uoulentiers. Il a ung an et plus que ung cheualier garde lentree qui nul ny entre sans congie et est si preux.
et si puissant que oncquez puis ny peut uenir homme de cest
pays ne dautre quil ne conquist par force darmes. et pour
ce ne uous loueroye ie mie daller celle part. car uous ne poriez
partir sans bataille. Certes fait lancelot ie ne lerroye.
pour rien que ie ny alasse. car ie y perdy arsoir mon cheual
et ne scay en quelle maniere. Puis que uous auez si grant
talent dy aler ie iray auec uous. et uerray lonneur que dieu uous
fera. et uous compteray entre cy et la tel chose dont la
bataille pourra bien demourer. Lors dist a ses sergens quilz luy aportent ses armes car il ueult faire compaignie a messire lancelot iucquau chastel. Et quant il est arme ilz
sont tous deux montez. et la damoisele dist a lautre Sire ie
ay ouy dire quil y aura ung tournoyement a camaalot. y
serez uous si ie uous y pensoye trouuer ie ne lerroye en nul maniere que ie n y alasse. Et ie uous dy fait il que ie y seray si ie
suys en ma lige puissance Or allez donc fait elle a dieu
car ie uous y uerray si dieu plaist. si sem partent maintenant. et quant il sont ung pou esloignez si dist le sire a
lancelot. Sire uous estes de la maison du roy artus et compaing de la table ronde. et par ce cuide ie bien que uous cognoissez ceulx qui en sont. Et il dit quil ne repaire gueres a court
et par ce ne les cognoist il pas bien tous mais il cuide bñ
cognoistre les plus errans et les plus auantureux. si en y
a moult que ie ne cognoys pas dont ie suys corrouce. car il
nen y a nul qui ne soit preudomme et uaillant. Or me dictes fait il si uous cognoissez ung ienne cheualier de la table ronde
qui a nom hector des mares. si maist dieu fait lancelot ie
le cognoys bien. Et que uous en semble fait il uaudra il ia riens
Certes fait il ie ne scay ou monde cheualier de son aage que ie doutasse tant sil nous failloit aler iucqua outrance. car il est
preux et uiste. et pourroit souffrir grant trauail comme ie cuide
Et sauez uous fait il quil est. Si maist dieu fait il nennil ie
ne le cognoys que de ueue. mais ie uous dy bien quil est bon
cheualier et preux. et plus prise ie sa cheualierie que celle de messire gauuain. Si maist dieu fait loste. par nature doit il estre
bon cheualier. car son pere fut ung des meilleurs cheualiers du monde. ce fu le roy ban de benoic qui lengendra Lors se merueille lancelot. et dist bel hoste uous auez mespris car par
auanture len uous a fait entendre menconge Certes sire
ie scar urayement que le roy ban de benoic engendra cest hector que uous me dictes. et si uous diray comment. Or dictes fait
lancelot. car uous me faictes tout merueiller. Il aduint fait
le chl̃t quant le roy uterpandragon fu mort et len ueult
couronner le roy artus qui estoit encor ienne enfant que les
barons qui tenoient de uterpandragon furent mandez de
artus pour receuoir leurs fiefs de luy et pour luy faire hommage. tant que li roy ban et le roy boort de gaunes son frere furent mandez a la feste et ieurent une nuyt en ce chastel ou uous ueistes arsoir entrer A celuy temps en estoit sire le duc des mares qui auoit
une fille la plus belle qui fust en ce pays et quant
le roy ban la uit si la conuoita tant par sa beaute quil la
fist emmener demblee et ieut o lie et engendra celuy hector
dont ie uous compte Et quant le ch̃lr a qui uous uous alez combatre luy eut donne armes pour aler a la court du roy artus
il luy deffendy bien quil ne se fist pas cognoistrea uous si sa
prouesce ne luy acomtoit. Et il dist que non feroit il. si me
merueil sil est si preux comme uous dictes qu il ne sest pieca acomte de uous Car uous nauez nulle honte en ce dont il est uostre frere. Si maist dieu fait lancelot honte nen ay ie pas. ains en
suys lie et ioyeux dont il est mon frere. et dieu soit loue dont
uous le mauez dit. Car ie ne seray iamais aise deuant que ien sache
la uerite. et ia si tost ne le uerery quil luy conuiendra rendre raison pour quoy il sest tant cele uers moy. Tant ont parle qu ilz
unidrent pres du chastel. et louste dist a lancelot. Sire actendez moy cy tant que ie reuiegne a uous et ie ne demourray mie
Et lancelot sarreste et cil sen ua grant aleure iucquau chastel et
regarde le cheualier qui est a lentre qui est frere a la mere de hector
et le cheualier qui uenoit grant erre le salue. et il luy rent son salut qui bien le cognoissoit. car il est son cousin germain. beau
cousin fait loste. il uous conuient que uous preignez bon conseil de
uous mesmes. et que uous ne soyez pas foul. car cy uient le meilleur
cheualier du monde pour combatre a uous. et pour passer le pont a force
et il est de plus grant prouesce que uous nestes. ne ne le pourrez pas
legierement souffrir Et par ce uiens ir ca afin que uous facez a luy
la plus honnourable paix que uous pourrez. Qui est il fait le cheualier.
qui garde le pont cest messire lancelot du lac. Certes fait il
contre luy ne me combatray ie ia si dieu plaist. car ie ny auroye
pas honneur non plus que les autres qui se sont contre luy combatuz. et toutefoiz si ie le deuoye ores conqueirr si ne my combatray
mie. ains le lerray pour amour de hector mon nepueu qui est
son frere. Mais dictes moy quelz armes porte il. et il luy deuise et il cognoist maintenant que cest cil que il abaty arsoir
en leaue. Ha beau cousin quest ce que uous dictis cuidez uous
que ce soit lancelot qui porte les blanches armes. Ouil
fait il ie le scay de uray. Certes dist il ce ne fu onc lancelot
cil qui fu filz au roy ban que len tient a si bon cheualier. car il fu
arsoir icy tout tart et si ioustay a luy et labaty en ce fosse
et se cestoit le cheualier dont il est si grant renommee ie scay bien qu il
ne fust ia cheu pour moy. Mais cest aucun ribaut failly
de cuer qui ua en guise de bon cheualier. et se fait apeller par le
nom du preudomme si qu il est honnoure par tout la ou il est
cogneu. Quant loste ouy ceste parole si est si esbahy quil ne
sceit que dire. et lautre luy demande qu elle cheueleure a il par
foy fait il. il na nulz cheueux car il a este tondu de nouuel.
donc fait il scay ie bien que ce nest pas lancelot. car il a le plus
beau chief soret et crespe que uous ueissez onc. Et lessez fait il uenir seurement cil qui se fait apeller lancelot. car si ie ne luy fays
uuider la sele. ie ni uueil iamais porter armes Comment ilz
fierent l un l autre si fort qu ilz font uoler les glayues en pieces
Lors reuient louste a lancelot et luy dist. Sire
il uous conuient iouster car autrement ne passerez uous pas. Ie ne quier fait il autre chose. Lors
esloigne le glayue et mect son escu deuant son
pis. et laisse courre le cheual au cheualier du pont
et ilz sentrefierent si fort quilz font uoler les glayues en pieces
et sentrehurtent des corps et des escu si fort quil ni a celuy
qui ne soit tout estourdy. mais tant se tiennent que lun ne lautre nest cheu. et lancelot mect la main a lespee et luy ueult
courre sus. quant il luy deist Beau sire actendez. encor ioustera chascun dune lance ou de deux tant que lun chee. Et il dit que
ce ueult il bien. Lors luy baille le cheualier une lance et il la
prent. et laissent courre lun a lautre si sentrefierent grans
coups a laleure des cheuaux si fort que les escuz percent et
faulsent. et le cheualier du pont brise son glayue pres le poing. et
lancelot le fiert si roidement et lataint si bas quil porte luy
et le cheual on fousse ou lieu mesmes ou il auoit abatu lancelot et sil neust eu aide il fust noye a ce quil auoit plante
et lancelot actend bellement. tant quil soit traict de leaue
et du fousse et luy demande sil en ueult plus faire. haa sine pour dieu mercy. certes ie ne cuidoye pas que ce fust uous et uez
cy mespee ie me rens a uous et me menez du tout en uostre mercy
et lancelot la prent et le fait moncter derriere luy et sen est
entre ou chastel car il ueult sauoir sil puet la uerite de luy
et de hector. Et quant il uint au maistre palays si descent le
cheualier et dist a la damoisile de leans Belle seur ie uous ameine
messire lancelot le meilleur cheualier du monde qui est frere de hector uostre filz or luy faictes telle chiere que uous deuez Et elle le fait descendre et desarmer. et quant elle se uit descouuert
si luy sembla quelle ueist le roy ban de benoic. car il sembloit
tresfort son pere. Et quant elle uoit celui qu elle a tant desire
a uoir si luy baise la bouche et les yeulx et pleure de ioye et
de pitie et lemmaine en son palays. et luy dist tout en plourant
Certes sire ie ne me merueille pas se uous estes bon cheualier et preu
car uous estes filz au meilleur cheualier que ie cogneusse oncquez ce fut
le roy ban de benoic . Lors sassiet sur lerbe uert dont la sale
fu ionchee si parlent ensemble et elle le prie pour dieu quil
luy die nouuielles de hector. Len ma fait entendre fait il que il
est mon frere et sil est uoir oncquez neu si grant ioye comme iay
de ceste chose. Si maist dieu fait elle il est uostre frere. car le
roy ban de benoic lengendra si luy compte comment et luy.
dit tout cc que son hoste luy auoit dit. Et il sceit tout de uoir
quil est uerite : Et encor sire uous monsterray ie tel chose que uous
cognoistrez bien. Lors uait en sa chambre et defferme ung
sien escrin et en trait ung anel dor a ung saphir ou il auoit
deux serpenteaux entaillez et dist a lancelot. Sire uoyez uous
que ie tien. Dame fait il ouil. Si maist dieu fait elle le roy
ban le me donna quant il se party de ce pays. et me dist que
uostre mere luy auoit donne et quelle en auoit ung de tel facon
et ie scay bien quil me dist uoir. et il na pas gueres guere cheuauchoye parmy gaule pour parler a ung mien oncle qui
est escuier au roy claudas si me mena mon chemin au monstier royal ou uostre pere gist. si trouuay ilec uostre mere la meilleur
dame qui soit ou siecle et la plus sainte si me feis cognoistre
a lie et luy dis que iestoye de ce pays. et elle me demanda molt
de uous. et ie li oy deis ce que ien auoye ouy dire. sans ce que ie ueus
eusse ueu. et luy deis que uous estes le meilleur cheualier du monde.
Iauoye cest anel en mon doy. se le uit. et me demanda et
enquist qui le mauoit donne et ie luy uoulu celer mais
elle dist quelle sauoit bien dont ie lauoye eu. et lors me
monstra le sien de son doy qui est de telle facon. et par ce
cogneu ie bien que uostre pere mauoit dit uerite De ceste choss est lancelot plus lie et ioyeux que quil y eust donne la meilleur
cite que le roy ayt. Celle nuyt furent ceulx de leans trop
liez. et firent moult grant ioye de lauanture a lancelot. et
moult estoit la dame en grant esmoy de demander comment
hector son filz le faisoit. Car il auoit passe deux ans que
elle ne lauoit ueu. Et lancelot dit quil na pas deux
moys quil la ueu sain et haitie. Apres uespres firent les
tables mectre et mangerent a ioye et a liesce. Quant
il fu myt si firent ung lit a lancelot si bel et si riche
comme a tel homme aduenoit si le coucherent et il sendormy maintenant et ne sesueilla iucqau matin quil
fu iour. Lors se uesty et appareilla lancelot et ouy messe
en une chapelle de leans. Et quant il uint [...]
si trouua les tables mises. car ilz uouloient qu il mangeast
ains quil se partist. et il sassient erraument et quant ilz
eureut mange tout a loisir si se dreca lancelot et demanda
ses armes. haa sire pour dieu dist il demourez encore seulement ce iour. Et il dit quil ne puet. car il a trop a faire
et quant il est arme et monte a cheual si se part de leans
et la dame cheuauche apres luy et le prie pour dieu qu il se
preigne garde de hector son frere. et il dit que si dieu luy donnoit trouuer. quil ne se partiroit mais en piece dauec luy
sil pouoit. Es quant ilz leurent grant piece conuoye si les fait
arrester ce dit quilz nyroient plus auec luy. et les commande tous a dieu. Et quant la dame uoi̾t quil sen uait si luy
dist. tout en plourant. Beau sire pour dieu et pour lame de
uostre pere pensez de hector mon filz uostre frere. Adonc sen ua la dame moult doulente de lancelot qui plus ne seiourne
o luy et il cheuauche tout seul. Si est doulent pour lionel dont il ne sceit nouueles et lie de hector qu il cuide tantost trouuer. et le chault fu leue grant et merueilleux
se luy enuye moult a cheuaucher. Et il oste son heaume
qui moult le greuoit si luy est aduis et le baille a ung
escuier quil eut trouue ou chemin. Si erre en tel maniere iucqua nonne. si entre leans en une fourest uielle et ancienne et uoit a lentre une chapelle ou il y auoit ung hermite moult preudomme et tout entour la chapelle auoit
ung cimetiere et a lentree une croix et ung grant perron de marbre Il regarde sur le perron lectres uermeilles
qui disoient. O tu cheualier errant qui uient ceste part pourͬ
trouuer auantures nentre pas en ceste fourest se tu ne ueil
mourir. car tu nen pourroyes eschaper sans mort ou sans
honte. Lescuier list les lectres et dist a lancelot. Sire entendes uous que ces lectres ueulent dire. Ouil fait il. Donc
scay ie bien fait il que uous nirez en auant. car ce brief le defend. Et ou yras tu fait lancelot car ie y ueulx aler. Or
ua seurement fait lancelot car il le me conuient faire. et
ie te suiuray. Haa sire pour dieu fait le uarlet ny uenez
pas. car certes ce seroit trop grant folie. ne uoyez uous pas que
ces lertecs dient .pour ces lectres fait lancelot ne plus
ne moins car ie ne lesseroy en nulle maniere que ie ny aille
Comment lermite ouury luys de sa chapelle.
Lors regarde sur destre et uoit lermite qui auoit
ouuert luys de la chapelle. Il uait celle part et le salue
et le preudomme luy rend son salut. et luy demande quil
est. et il dit quil est ung cheualier errant. et que querez uous
fait il. et il dit quil quiert ung sien cousin qui a nom
lionel. Et comment auez uous nom fait lermite. Sire len
mapelle fait il lancelot du lac. Certes fait il de uous
ay ie autrefoiz ouy parler car uous estes le meilleur cheualier
du monde au tesmonig de maintes gens. et ce seroit grant
dommage se uous uous mectiez en tel lieu dont uous ne puissez
yssir car trop de gens se y perdent Et pour ce uous loue
ie que uous retourniez tout le chemin que uous estes uenu.
car ie ne uoudroye pas que uous uous meissez en nulle maniere en la uoye de ceste fourest. Car puis deux ans en
ca y sont bien aller deux cons cheualiers qui tous me creancerent
que si dieu leur donnoit eschaper de mort quilz uiendroient
me raconter quilz auroient trouue. mais oncquez puis nul ne
en reuuint et pour ce scay ie bien quilz sont tous mors. Et ce
uous dy ie beau sire. car uous estes orendroit comme piler de cheualierie
si uous pry que ny aille. Car ie scay bien que si uous y entrez.
que ia nen ystrez Or me dictes fait lancelot la uerite de ces
lectres sauez uous qui les fist. Certes fait il nennil. Et y
ont elles longuement este. Ouil fait le preudomme plus de
six ans. Or comant a dieu fait lancelot. cir ia pour
chose que iay ouye ne y laisseray a aler. Car trop seroit
grant couardisee se ie y laissoye a aler. iucqua ce que ie sache
le pourquoy. Or uous diray fait lermite que uous ferez. puis
quil est ainsi que uous ne retourneriez mie demourez meshuy ceans par ce quil est pres de nuyt. cest le meilleur que
ie y uoye. Car se uous uous mectez en celle fourest qui est grant
et espesse il uous anuytera par auanture auant que uous soyez
alle deux lieues. si uous fauldra gesir soubz ung arbre a la
terre et naurez que manger ne uous ne uostre cheual. mais
ceans gerre uous bien aise. et aurez assez. a boyre et manger
uous et uostre cheual. et sera le uarlet a repos dont il nauroit
maishuy point. Puis quil uous plaist fait lanclot que ie
demeure ie demonray. mais il est ung pou trop tost.
Lors descent et luy tient lestrier. et ie uous creance fait
il le iurement que ie uous feray demain compaignie a
passer la fourest. Et il remaint car il uit bien qu il ne pouoit mieumx faire . Celle nuyt fu lancelot seruy et honnoure de
quantque lermite puet. Car il enuoya son clere en ung chastel
pas dilec pour achapte du poisson. car cestoit au uendredi si.
mengerent a plante. Apres manger demanda lancelot au preudomme comme la fourest auoit nom. Sire fait il les gens de cest
pays lapellent la fourest perdue. car il nest nul qui de lestre
de leans puisse riens sauoir. ains est perdu quannt qu il y entre que
on nen sceit plus ne uent ne uoye. Certes fait lancelot cest
merueille car nul nen reuient. Il mest aduis que cest la uoye sans
retour et ia dieu ne maist si ie laisse pour riens que ie ny aille
et que ie ne sache ou ilz demeurent tous. Or uous en aide dieu fait
le preudome. Car si maist dieu oncquez mais nul ny ala dont
ie eusse si grant paour comme iay de uous. Celle nuyt fu lancelot plus aise que le preudomme puet. Et au matin quant il fu leue luy chanta la messe du saint esperit. puis sarma et quant
il fu monte si commanda le preudomme a dieu. Et quant il sen
ueult aler si prie a nostre Sͬ qu il le ramaint a sauuete Et il se
mect en la fourest et lescuier auec luy. Et lancelot luy demande a qui il est. et il dit quil est au roy pelles de la terre foraine qui lenuoye au duc doc en message. Ainsi cheuauchent
iucqua prime parmy lombre dun boys. tant quilz encontrent
une damoisele qui portoit ung brochet entre ses braz. et lancelot auoit oste son heaume pour le chault qui estoit leue. si
auoit son uiaire descouuert. Il salue la damoisele. et quant
elle laprouche elle ne dit mot ains le regarde. car moult luy
sembloit beau tant quelle en deuint toute esbahie. si sarreste
pour mieulx le uoir. Et il se merueille pour quoy elle regarde
ainsi luy dist damoisele que uous en semble. Certes sire il me
semble que cest grant dommage quant si beau corps domme uait a
sa mort et a sa honte si mest aduis que moult en fait dieu a blasmer dont il uous a conduyt. car en plus perilleux lieu ne pourriez
uous pas aller. Or ne uous esmaiez damoisele. tout le mal que uous
pensez ne uous auiendea pas si dieu plaist. Dien loctroye fait
elle. car si maist dieu ie le uoudroye bien Comment les compaiSi sempart atant lun de lautree. et quant ilz sont ung pou esloignez si dist
le uarlet a lancelot pour dieu creez conseil et ayez pitie de uous
mesmes et retournez. Nauez uous pas ouy de ceste damoisele qui
oncques mais ne uous uit qui est corroucee de uous et dit que uous alez. a uostre
mort. Malement en pesent ores a ceulx qui uous cognoissent quant
il en poise a ceulx qui oncques mais ne uous uirent. Pour dieu retournez tant que uous en auez le loisir. et ie pour amour de uouss retourneray pour uous faire compaignie iuqua ce que uous soyez hors de la forest. et il dit quil nen fera riens mais se taise. et dit qu'il nen
parlera plus. Si sont alez tant quilz sont uenuz en une molt
belle praerie deuant une tour ou il y auoit .xx paueillons tenduz les plus beaux et les plus riches que lancelot eust oncquez ueu
a son esciant. Es paueillons y auoit troys puis lun contre lautre aussi comme a la ronde. Et ou milleu auoit une chaere dyuor
recouerte dung uermeil samit. et dessus le samit auoit une
couronne dor grant et pesant. et tout entour les pins y auoit
dames et cheualiers.dont les ungs cheualiers estoient armez et les autres desarmez. et caroloient telz y auoit les heaumes lacez.
aussi y en auoit qui caroloient en cotes et en manteaux et
tenoient damoiseles par les mains dont il y auoit assez. Et
quant lancelot uint celle part et il uit les caroles dont les
pins estoient auironnez si se merueille moult et dist au uarlet
moult a cy belle compaignie et enuoise gent. Ilz ne monstroit
pas que len ne puisse bien aller en ceste fourest seurement. et ie
uoys sauoir de quoy ilz font si grant feste. Lors se fiert es paueillons et si tost quil a le premier encontre si luy mue le sens et
luy change le talent. Car deuant nauoit il talent fors de cheualierie
et dassault et de meslees. Or est son uouloir a ce mene quil na
talent fors que de caroler. si oublie sa dame et ses compaignons
et soy mesmes en tel maniere quil ne luy en souuient. ains descent
de son cheual et le baille a garder au uarlet. si gecte sa lance et
son escu a terre et sen ua a la carole tout arme le heaume lace
et se prent a la premiere damoisele quil encontre. et lors commence a chanter et a ferir du pie comme les autres si ioue et se
esiouist assez plus quil nauoit oncquez mais fait. et tant que le
uarlet mesmes qui le regarda le tient pour soul. et chantoient
une chanson qui estoit faicte de la royne genieure. et ilz chantoient en telle maniere qui le uarlet nentendoit pas bien
quilz disoient. et toutefoiz tant en sauoit que le sens de la parole estoit tel. urayement auons nous la plus belle royne des autres
Quant le uarlet a grant piece actendu si luy poise moult
de ce quil demeure tant. car il pert sa iournee si luy est
adius. et il uient a lancelot et le prent par le pan du haubert
et luy dist. sire uenez uous en car uous demourez trop et il respont
tout yre de ce quil la araisonne fuy de cy laisse moy car ie ne
me partiray de cy pour toy ne pour autre. Et quant il ouy quil
ne se mouuera il luy est aduis quil est corrouce dont il a trop
apelle si se trait arriere et actend encor ung pou pour sauoir sil se mouuera. et il nen fait nul semblant. et le uarlet demeure iucqua nonne. Et quant il uoit que le souleil est ia tourne si se tient pour foul de ce quil a tant actendu. Lores reuient a luy et le rapelle une autre foiz et lun dit qu il sen uiegne
Et cil a qui il ne souuient fors de iouer et de caroler urayement fait il bon maintenir amours et cestoit la chanson
qu ilz disoient. Lors saparceu le uarlet a la parole qu il estoit
deceu et engigne et commence a faire le plus grant deul du
monde et maudit leure dont ilz uindrent celle part. car le
meilleur cheualier des bons y est pris par sa folie et par enchantement. si en pleure et fait grant deul. Et quant il uoit qu il
nen pourra plus faire si entre en son chomin et sen ua grant
aleure. et laisse lancelot a la quarole. Mais atant laisse
le comte a parler de lun et de lautre. et retourne a parler
de messire yuain dont il sest grant piece teu.
Cy fine le comte. Et parle de messyre yuain
Or dit le comte que quant messire yuain eut seiourne xv. iours en lermitage si fu sain et guery de
ses playes. Lors se part de leans lie et ioyeux et
commande les freres a dieu et erra toute iour sans
auanture trouuer qui face a raconter. Et landemain par tout la ou il uenoit si demandoit nouuelles de lancelot ne oncquez ne trouua en toute la sepmaine qui nouueles luy
en dist. Si erra en telle maniere .ix. iours. et tant quil uint
ung lundi matin quil encontra ung nain qui cheuauchoit un
roucin trotier et aloit moult grant deul faisant. Et messire
yuain luy demande sil sceit nouuelles dung cheualier quil quiert et
le nain sarreste et luy demande qui est le cheualier. et il dit que cest messire lancelot du lac. Certes fait le nain de lancelot uous diroye
ie bien nouueles se uous faisiez tant pour moy que uous me fassez rendre ung brochet qui la damoisile ma tollu a force. Et il dit que sil
luy monstre la damoiselle et qu elle luy rendra le brochet quil en soit
asseur. Et il luy creance que telz nouuelles luy dira dont il deura
bien estre creu. Or me mainne donc fait messire yuain la ou la damoisele est dont tu te plains. et ie te creance leaument que ie feray mon pouoir de toy rensonner et il dit quil nen demande plus
si sen toume tout le chemin quil estoit uenu grant erre. et messire
yuain le suyt. Tant ont ale quilz uindrent a laualer dung tertre. et lors uoyent ung cheualier tout arme. et une damoisele auec luy. Sire fait le nayn ueez la damoisele qui
emporta mon brochet quelle me tolly par sa seurte du cheualier.
qui est auec luy. Ores luy a donc fait messire yuain oste des
mains malgre lie. et se le cheualier en parle a moy nen chault. et
ne te doute de riens. car se le cheualier se ueult prendre a toy ie te garantiray. Et le nain en est tout lie si uient a la damoisele et
luy oste le brochet des mains si felonnessement qua pou qu il ne la
abatue ius du cheual. Et quant elle uoit quil lemporte si uait
apres pour luy tollir. Et messire yuain luy a dit. damoisele ne
le touchez car il est en mon conduit. et luy laissez le brochet. car
il est sien. si le doit mieulx auoir que uous. car uous nauez nul droit
en sa chose oultre son gre. Et lors sault auant le cheualier qui conduisoit la damoisdle et uait au nain tollir le brochet. et messire
yuain luy dist. tirez uous arriere sire uassal. car ie ne soufferoye
pas que uous meissez main en luy. Par saincte croix mal le deistes
et uous gardez de moy. car uous estes uenu a la bataille. et il respont
que de ce ne luy chault. Lors sesloignent lun de lautre et mectent leurs escuz contre leur pis. et laissent courre les cheuaux fors et isnelz et sentrefierent des lances si fort
quilz en font uoler les esclaz. si sentrehurtent des corps et des
escuz si quil ny a celuy qui nait trouble le ceruel en la teste. et
sentrabatent a terre par dessus les croupes des cheuaux si estourdiz quilz ne scauent ou ilz sont. Ilz saillent sur piez au.
plus tost quilz peuent et tirent les espees trenchans si sentrefierent grans coups sur les escuz et sur les heaumes et sentreblecent tant quilz peuent et font saillir le sang cler o leurs
espees. si dure tant le premier assault quil ny a celuy qui ne
soit las et trauaille. Et messire yuain est tel atourne qu il ne
cuide pas eschaper uif. car il a sept playes dont la moindre
est trop perilleuse. et il treuue celuy a qui il se combat si fort
et si seur que il ne cuidoit pas quen telz sept cheualiers eust autant
de prouesce et de force comme il y a en luy. Et bien cognoist qu il
est en peril de mort et en auanture destre mene a oultrance
sil ne fait quil y ayt paix entr eulx. et ilz estoient tous deux
retraiz pour reprandre leurs alaines. car a merueilles auoit
dure leur premier assault. si regarde le cheualier sespee qui estoit
toute rouge du sang de messire yuain et lessuyoit du pan de
son haubert De celle mesmes matiere dessus dicte.
Et messire yuain laraisonne premierement et luy dist. sire
cheualier tant nous sommes combatuz uous et moy quil ny a celuy
qui ne soit bien essaye lun contre lautre. Et uous scauez bien que
de ceste parole est le droit mien. et le tort uostre. et par ce me semble
il que deussez laisser ceste bataille auant que pis uous en aduenist
Car daller contre droit ne uous en puet uenir que mal. Et il dit
qu il ne lerra la bataille tant comme il puisse tenir sespee. Certes dist messire yuain dont sommes nous au recommancer car mon
droit deffendray iucqua la mort. mais auant que nous en facons
plus uous pry ie par courtoisie que uous me diez uostre nom. et puis face chascun son deuoir de auoir lonneur. Certes fait le cheualier uous
me semblez si preudomme que ie ne uous celeroye mie ce que uous
me demandez Iay nom boort lessille et suys cousin de messire
lancelot du lac Et quant messire yuain lentend si a trop grant ioye. Lors gecte sespee a terre. et oste son
escu de son coul et dist a boort. Sire. ie uous. quicte ceste bataille
puis que uous estes cousin de messire lancelot du lac et ie me tiens
pour oultre. si uous pry que me pardonnez ce que ie me suys a uous
combatu. Sire fait boort qui estes uous qui me faictes tel honneur
en ce ou ie nay droit car uous uous tenez pour oultre et si ne lestes
pas. Et quant il dit ce si se nomme. Et quant boort entend que
cest messire ynain si luy ueult rendre sespee mais il ne la
ueult prendre en nulle maniere car moult estoit courtoiz
et dit qui cest honneur ne luy auiendra ia. carr ce nest pas raison
Lors deslacent leurs heaumes et se sont moult grant ioye comme ceulx qui moult sentraymoient
si sasseoient sur lerbe uert. et regarde les playes lun de lautre
et demande messire yuain nouuelles de lancelot. et il luy conte ce qu il en sceit. et dit quil le laissa moult fort malade et
luy compte comment il fu enuenyme. Certes fait messire yuain nous cuidons a court quil soit mort. car la royne le nous
auoit dit. et pour en sauoir la uerite. et pour en sauoir la uerite sommes nous meuz de la court .x. cheualiers de la table ronde et
auons iure sur sains que iamais ne retournerons a court deuant que nous en sachons urayes nouueles. Certes fait boort
il nest pas mort. ains est tout uif sain et haitie comme ie croy
Comment le nain sailly auant et parla a messire yuain
Lors sault auant le nain et dist a messire yuain. sire tant sachez uous bien que lancelot est sain et haitie. car
il na pas encor .u. iours passez que ie le uy a ung tornoyement
qui fu feru deuant le chastel de la charrete des cheualiers de gorre.
et de ceulx de norgales si le fist si bien a celle assemblee quil
uainqui tout et emporta tout le pris dune part et dautre.
Et affin que uous men creez mieulx uous dy ie qu il porta unes
armes blanches et ung escu blanc et aida au roy de gorre. si que tous ceulx de norgales furent uaincuz. Certes fait
messire yuain tu en deis si bonnes enseignes que len ten doit
bien croire si men puis bien retourner quant il me plaira
Car bien uoy que iay ma queste finye puis que ien ay ouy nouuelles si urayes. uous ne pourriez retourner a court sans uoz
autres compaignons fait le nain. Si puis bien fait il. Or
me dy fait il sceis tu nouuelles de la court. Ouil fait le
nain. le roy a fait mander par toute sa terre quil fera ung
tornoyement ferir es prez soubz camaalot aux octaues apres la magdalene. si enuoye tous ses messages aux barons
de ce pays et affin quil y soyent ie mesmes le uoys donancer
a tous les cheualiers que ie cognoys quilz y aillent car tout le
monde y sera. Dieu doint fait boort que iaye entre cy et
la acheuer la besoigne de la damoisele. car moult auroye
grant ioye si ie y pouoye uenir a temps. Longuement ont parle ie uous commande a dieu ie men yray car il le me conuient faire.
ensemble tant que boort dist a messire yuain. Sire
et si me hasteroye uoulentiers de mectre ma besoigne afin pour
sauoit si ie pourroye estre a temps au tornoyement. car ie scay
bien que mon sire sera si dieu le deffent de mort et de prison
Et ie uueil estre pour le ueoir. Sire fait messire yuain puis
que uous en uoulez aller ie uous commanderay a ihesucrist quil uous
conduye en quel que lieu que uous aillez Et il sem part adonc
et sen uait o la domoisele pour qui il sestoit party de court. et
messire yuain qui demeure si naure quil auoit bien mestier de
mire car il auoit assez perdu de sang. si se repouse luy et le
nain iucqua nonne. Et quant le souleil fut abaisse monta
messire yuain sur son cheual et sen alla le petit pas tant
qu il uint a une blanche abaye de nonnains. Il descent et demande loustel et les sergens de leans saillent a lencontre par ce qu il
leur semble malade. si le desarment au plus doucement quilz
peuent et le mectent coucher en une chambre et luy font regarder ses playes a une damoisele de leans qui assez sauoit du
mestier. Et quant elle les a ueues si dit quil na garde de mort
et quelle le ciude rendre sain et haitie dedans xu. iours. Si demoura ainsi tant quil fu guery des playes que boort luy auoit
faictes Quant il fu aucques guery si se part de leans et commande les dames a dieu car bien lauoient
seruy que sa maladie. Quant messire yuain se fu party de leans
si cheuaucha toute la sepmnaine comme auanture le menoit.
tant quil uint a unes broces. Lors regarda deuant luy ou chemin
et uoit une uielle sur ung poure roucin qui trayne apres luy
ung nain tout a pie par les cheueux quil a grans. si le uait
batant des poings par les ioues. et il crie aide aide. et messire yuain se haste de tost aller pour secourre. le nain. car il len prie
si ferez bien et courtoisie. et elle le regarde si uoit que cest ung
cheualier. si luy dit que pour lie ne le lerra il pas. haa dame si fere pour dieu laissez le nain et ferez courtoisie. Si uous uoulez
fait elle faire pour moy ce que ie uous requerray. ie firar pour uous
ce que uous me requerez. Dame ie feray pour uous ce que ie pourray
faire dist messire yuain. Le me creancer uous fait elle comme
loyal cheualier. ouil fait il. et elle le laisse maintenant puis luy
dist quil oste son heaume de sa teste. et elle le uoit beau cheualier
et bien fait de uis. fors tant que les mailles du haubert luy
percoient le coul. Beau sire fait elle ie uous requier que uous
facez ce que ie uous diray. et il dit que si fera il seurement. Or
me baisez fait elle une foiz et ie uous clameray quicte Et il la
uit laide et froncee si se tarda de respondre car trop est esbahy de ce qu elle luy demande. Et elle luy dist une autre foiz. sire
cheualier s il y eut oncques leaute en uous si uous acquitez enuers
moy. et il respondy trop corrouce. Haa dame demandez moy
autre chose. car certes ceste ne feroye ie pas uoulentiers. non
fait elle estes uous si loyal. et maudiz soyent tous les cheualiers du
monde pour amour de uous et uous quant feustes uous oncquez
cheualier. et certes ie ne cude pas que uous le soyez. ains estes aucun ribault lerres espieur de gens qui alez en guise de cheualier
pour estre descongneu. Car certes si uous estiez cheualier uous ne
mantiriez pas uostre foy Lors luy demande son nom. et il dit quil a nom yuain et quil fu filz au roy urien. Certes
dist elle uous mentez oncquez ne feustes celuy yuain qui fut
filz au roy urien. Et il dit quil est filz au roy urien et cousin
de messire gauuain. uoire fait elle mauuaiz cheualier si maist
dieu ie iray a la court du roy artus et me plaindray de uous
et compteray au roy toute uostre loyaute. Lors sen tourne et
fait semblant qu elle uueille aler a court. et messire yuain en
est trop doulent si se pense que mieulx uault qu il la baise
que faire desloyaute enuers lie dont il seroit renomme. si la
rapelle. et elle reuient et fait semblant qu elle soit molt liee
si se trait pres de luy. Mais ainsi quil la ueult baiser elle
sarreste et luy dist. Beau sire actendez ung pou et elle le
fait moult uoulentiers. Ie uous diray fait elle une autre
chose que uous firez peur moy. Ie scay bien que du baiser nauez uous pas grant talent. Mais uoyez uous fait elle ces paueillons qui sont la tenduz en celle lande. et il dit quil les
uoit bien. Si uous me uoulez fait elle me bailler ung heaume et une espee que ie uous mousteray et abatre ung escu qui
pend par dessus ung heaume deuant les paueillons ie uous clameray quicte. et il dit quil le fera uoulentiers. que quil en doye
aduenir. Or uenez donc fait elle. alez fait il et ie uous suiueray
Haa pour dieu fait le nain franc cheualier ne la croyez pas car ce
est la plus desloyal feme que uous ueissez oncquez. Ayez mercy
de ce pays. Certes iamais pour pouoir que uous ayez uous ne
restorerez la xe  partie des dommages qui auiendront. et uous
mesmes en mourrez. et messire yuain nentend mot a ce qu il
dit ains sen uait grant aleure apres elle iucqu aux paueillons
et quant il y sont uenuz si entrent ou premier paueillon et
treuuent sur ung lit ung heaume moult riche et une espee
moult belle. Qu est ce. est ce que uous disiez fait messire yuain
Sire fait elle ouil ie ne uous en demande plus. et il luy baille
le heaume et puis lespee. et elle le prent. et lors luy demande sil est quicte. Nennil fait elle iucqu a ce que uous ayez abatu
cel escu et elle luy monstre. et il point le cheual si qu il labat
en ung fontenil. Or uous commande fait elle que uous portez cest
escu et lessez le uostre. car autrement cil a qui est cil escu diroit que uous uous en seriez fouy. et il prent lescu quil eut ius
abatu et mect ius le sien. et la uielle prent lescu et le heaume et les lace en une corde et les lie a la queue de son
roucin si quelle trayne le heaume et lespee par lordure.
Lors saillent des paueillons xii damoiseles. et quant elles uoyent la uielle qui
sen uait et le cheualier qui emporte lescu quil auoit abatu si batent leurs paumes et rompent leurs cheueux et font le
plus grant deul du monde. et se claiment lasses chestiues
tant auons mal garde ce que nous deuions garder haa sire
cheualier font elles qui emporte lescu. moult auez ores fait grant
uasselage qui nous auez desheritees et mises en doloureuses
sepmaines dont nous nystrons iamais. Sire uous ne scauiez
recouurer la perte que ceulx de ce pays receuront pour ce
que uous auez fait ne uous nauez gueres fait de uostre preu. Car
uous en mourrez comme las et chetifs. et ceulx de ce pays demourront poures et essillez a tousiours mais. et nous en
serons poures et souffreteux. Quant messire yuain les ouy
dementer si en eut moult grant pitie si se repent moult de ce
quil a fait. car il se pense bien quil a mal ouure. Lors retourne et uient aux damoiseles et dit qu il leur
amandera ce quil leur a meffait. Sire fait lune
iamais ne lamanderez car le meffait est trop grant si auez
fait peche mortel quant les pucelles de ce pays qui ne uous
auoyent riens meffait auez mises en douleur. et dieu uous
en doint uostre desserte. Lors est trop doulent et dist a celle
qui a luy parloit. Damoiselle dictes moy de quoy ie uous ay
tant meffait. Certes fist elle uous le saurez bien que uous ne cuidez
Et soyez seur que uous en mourrez se uous ne uous en fuyez. et il dit
quil ne sen mouuera ia ains attendra sil uiendra aucun qui
luy demande riens. et par tant ne laissent elles pas leur
deul si leur poise moult de ce quil a fait le commandement a la
uieille. Si actend iucqu a uespres Et quant il ne uoit nul
uenir si lace son heaume et monte a cheual car auec ele
ne demourroit il pas si commande les damoiseles a dieu et
elles ne dient mot. Et quant il sen est party si escrient
sire cheualier. mauldite soit leure dont uous feustez ne lors commencent leur deul et il cheuauche tant quil uint a lentree
dunes broces. et treuue ung hermitage clos de hauts foussez
Il aduint a la porte et apelle et ung clerc luy euure luys Il
entre dedans si descent et lermite qui fu issu hors et auoit
dictes ses heures et recoit son escu et luy fait oster ses armes si li mainne en sa maison qui estoit grant. et belle pour
les cheualiers errans herbreger qui passoient par ilec passoient
et estoient les lieux appellez les hermitages aux errans
Quant le mangier fu appareille si sassist messire yuain en ung prael ou la table estoit mise
Et quant ilz eurent mange si demande lermite a messire
yuain dont il estoit. Et il dist quil est de la maison du roy
artus et compaing de la table ronde. et ay nom yuain filz.
au roy urien. Certes fait il donc scay ie bien qui uous estes. car
ie uy uostre pere. maint iour a fu moult son acointes. quant
iestoye cheualier errant deuant le couronnement du roy artus et
de la table ronde eusse ie este compaignon mais ie ny uueil estre pour ung cheualier qui y estoit que ie hay de mort si que ie
le mehaignay puis du baz. Et le roy artus quant il fu corroucee me desherita. Or me dictes se ceulx de la table ronde
sont en tel maniere que ie uy iadis. Et messire yuain luy demande comment il les uoit. Certes fait il ce uous diray ie bien
Quant le roy uterpandragon souloit tenir son cours aux
haultes festes et les compaignons de la table ronde estoient
assis au manger les clers de leans qui mectoient les auantures en escript ainsi comme le cheualiers les comptoient a qui elles
estoient aduenues estoient adonc tous appareillez et regardoient
par les tables pour ueoir se aucun se y fust assis qui neust
playe ou uis Car il estoit de coustume a ce temps que nul ny
asseoit sil nauoit este naure. si y uy uenir une auanture qui
moult deut estre comparee. ce fu a ung noel que le roy tenoit
sa court a carduel en gales. uterpandragon qui plus amoit
poures cheualiers que nul autre si eut mande grans gens et quant
ilz furent assis au manger si uindrent les clers auant qui de
ce seruoyent et trouuerent entre deux autres ung ienne cheualier
preux de corps et hardy de cuer et de hault lignage si nauoit
ne playe ne sang. quant ilz le uirent si le monstrerent aux
autres. et ilz le regarderent et distrent qu il ny deuoit pas seoir
puis qu il ne portoit le signe de la table si le firent leuer. et
aller hors et quant le cheualier uit ce si en eut trop grant honte
et grant deul si dist que pour deffault de playe ne seroit il
pas oste une autre foiz si ala a fon houstel et print ses armes
et sen retourna a la court et uit une pucelle qui estoit deuant le roy si la prist uoyans tous ceulx de leans et la mist
sur le col de son destrier. ne nul ne fu si hardy si non la royne qui se remua deuant que les tables feussent leuees. La damoisele auoit troys freres compaignons de la table ronde qui nactendirent pas que les autres eussent mange. Ains se leuerent de leurs sieges
et alerent querre leurs armes. Et quant le roy uit ce si les fait oster
des estriz et dit que iamais ne seront mis a la table ronde. et ilz suyrent
tant cil qui emportoit leur fait qu ilz laconceuostret a lentree dune forest
Si luy coururent sus et il estoit de grant prouesce
si les occist tous troys. Mais il y receut tant
de playes qu il ne peut allier auant ains chey
ius pasme comme mort pour le sang quil auoit
tant perdu Ie passoye par ilec arme. Et quant
ie uy le cheualier a terre si alay celle part et le trouuay tout couuert
de sang et son cheual qui estoit mort pres di luy. Et quant il
me uit si me requist pour dieu que ie le montasse sur mon cheual
deuant moy et lemportasse a la court et le meisse a la table ronde car si ie me meurs ilec maine en sera plus aise tous les iours
du monde Ie feis ce quil me requist et lemportay a carduel
et quant le roy artus le uit et il sceut la prouesce quil auoit
faicte si le fist mectre en ung des sieges de la table ronde et
quant les parens de cil quil auoit occis uirent le dommage
qu il leur auoit fait si le uoudrent occire. mais le roy dist qu il
les destruiroit silz mectoient main en luy. et puis uesqui le
cheualier deux iours et deuia a la table ronde et celle auanture
en uy ie aduenir. Et par ce fait lermite demande ie si ilz
tiennent plus celle coustume. Et il dit que nennil. ains failly
celuy iour que lancelot et galehot deuindrent compaignons
de la table ronde et hector des mares le preux. ces troys sassistrent
sans playes par ce quilz nauoient pas requis le siege. si y mistrent
fait messire yuain une autre coustume qui nest pas moins
ennuyeuse que celle de deuant. Car nul n y puet seoir a haute
feste qui ne iure sur sains quil a conquis cheualier par prouesce
darmes Assez parlerent celle nuyt de la court et tant que messire yuain demanda a lermite. Beau sire iay huy ueu cy
en ung ual .u. paueillons deuant ung arbre ou il pendoit
ung escu blanc. et dedans auoit damoiseles qui menoient
grant deul. Scauez uous pour quoy elles faisoient. nennil
fait le preudomme se aucun forfait na a mandin le geant. Comment luy forseroit l en fait messire yuain. Qui abatroit fait
il lescu que uous ueistes et emporteroit son escu et son heaume que les damoiseles doiuent garder. et ilz le tiendront a si
grant forfait quilz en essilleront tout le pays. Certes fait
messire yuain or le puet essiller. car iay abatu lescu. et lors
luy compte ou il trouua la uielle. et ce qu elle luy eut commande
et comment il auoit fait et sestoit party des damoiseles qui
faisoient le deul. quant le preudomme lentend si dist. Sire
trop auez meffait. car par ce sera desprisonne maudiz le geant qui essillera tout le pays et mectra a seruage aussi
comme il auoit fait autrefoiz. Que fera donc le sire de ce
pays fait messire yuain. Sire fait il il ny a autre seigneur
que luy. Si uous diray comment. Il est uray que au temps de
uterpandragon en ce pays nauoit que geans qui conuersoient en ceste fourest et en ceste montaigne et uiuoient
aussi comme bestes et occioyent tous ceulx qui uenoient ceste
part. Quant le roy artus uint a tenir terre et il ouy parler de ces deables qui estoient si
grans si uint en ce pays a grant gent et les occist tous
Quant il uint a lentree dune fourest pres de cy si trouua en une roche une damoisele reposte fille dung geant
qui moult estoit de grant beaute et tenoit entre ses braz
ung petit enfant qui estoit son filz et nauoit pas plus de
xu. ans. Et quant le roy la ueult occire si sailly auant ung
escuier qui long temps lauoit seruy et luy demanda la
damoisele. et le roy luy donna tout le pays et luy laissa
la gent a paupler la terre La dame mourut et le iuuenceau creut si que quant il eut xiiii ans si fu plus grant
que homme de ce pays et quant il uint a xu. ans si le fist
son pairastre cheualier. et il fu de telle force quil meust trousse
a son coul aussi legierement comme feroit ung homme ung petit enfant. ung iour si corrouca son parrastre et il uint
et loccist si luy demoura la terre en telle maniere Quant
ceulx de ce pays uirent ce si luy firent hommage pour estre
asseur. Et quant il fu au dessus deulx si les mist a seruage
et prenoit les damoiseles a force. et quant ilz en parloient il les
occioit. Grant piece mena telle uie par ceste terre et sen feussent
les gens fouiz se ne fust une auanture qui leur aduint
il a ung an. si uous diray quelle. Il cheuanchoit ung iour pres
de cy par une fourest tant quil encontra la plus belle dame que ie
ueisse oncquez et auec luy cheuauchoit ung cheualier qui lauoit espousee qui se mesla au grant. et le geant leut tantost occis. puis
print la dame et lemmena en ung chastel que len apelle le chastel du
tertre si la fist descendre et moult lonnoura et la requist damours
et elle dist quelle ne lameroit ia tant comme il fust si cruel. et il luy
dist quil amanderoit uoulentiers ce qu il auoit fait deuant. Et
elle luy demande comment elle len croyeroit Ie le uous iureray fait
il sur sains que iamais a homme na femme de ce pays ne mefferay
ne nistray de ce chastel si non pour uenger uostre honte et ie feray ce que uous uoudrez si uous le me fiancez. et il luy fiance. Si
demoura ou chastel en telle maniere que oncquez puis nen issy
Quant il y eut bien este demy an si luy ennuya moult. si quist art et enging de ystre
hoes. Lors fist prendre cel escu et pendre a larbre que uous ueistes
et fist aporter son heaume et sespee en ces paueillons que uous
ueistes et pensa que si lescu estoit abatu par cheualier qu il sen pourroit
bien issir sans soy pariurer. Quant ceulx de ce pays uirent
ce si y mistrent .xii. damoiseles qui defendoient aux cheualiers errans qu ilz ny touchassent. et cestoient celles a qui uous ueistes
faire le deul. Ores sera le iayant deliure si tost qu il orra ceste
nouuelle ne nistra homme hors quil noccie. si fermeront ores
les cheualiers leurs chasteaux. et seront si quoys qu ilz ne se remueront. Or auez ouy pour quoy les damoiseles en plouroient
et quel mal en uiendra en ce pays. Et messire yuain dit que
de ceulx de ce pays luy poise il. car ilz nont pas desseruy que
mal leur en uiegne. Celle nuyt fu messire yuain assez aise
et au matin quant il eut ouy messe si print ses armes. et
quant il fu monte le preudomme uit lescu au iayant et luy
dist. haa sire pour dieu laissez cel escu. Et il se part de leans et cheuaucha tant quil uint a lentree dune fourest. Lors encontre
deux damoiseles qui portoient ung blanc brachet. et quant
elles uoient le blanc escu goute de noir si ont tel paour que
elles laissent cheoir le brochet. et il point apres si ataint
laisnee et la prent au fraing et luy dist. damoisele pour quoy
auez uous si grant paour. Sire fait elle pour cel escu que uous
auez abatu. car quant ie uous uy uenir si cuiday que ce fust le
sire de ce chastel. Ne uous esmayez fait elle uous nauez garde. sire fait icelle non pas de uous. Adonc sen uait tout son chemin
et laisse les damoiseles si cheuancha iucqu a pres midy et
tant quil uint en une ualee ou il y auoit une moult bele
fontaine dessoubz quatre ourmes et ung escuier qui mangoit
uenaison a la fontaine. et si auoit des pastez de cheureul. Il le
salue. et il luy. si le prie de descendre. Et il le fait et mangent
de la ueuaison. Et quant il eurent aucques mange. si dist une damoisele a messire yuain. Sire
uoyez uous ce qui ie uoy. Et quest ce fait il. Lors luy monstre
ung cheualier qui uenoit uers eulx. Et quant il est si pres
si distrent les damoiseles a messire yuain. Sire mectez uostre
heaume en uoustre teste. Car ce cheualier uient a uous. et
se uous estes arme uous serez plus asseur. Lors lace messire
yuain son heaume. et le cheualier fu ia pres deulx si cognut
messire yuam et luy dist. Lerres. pour quoy auez uous destruit ce pays. car le deable est desprisonne dont nous estions
en paix. Mais certes puys que uous lauez ainsi gecte de
prison gardez uous de moy. Car il est bien droit que uous
en mourez
Lors laisse courre. et messure yuain monte a cheual et laisse courre au cheualier et se portent a terre et saillent en piez et tirent les espees et se
fierent si quilz en font saillir le sang tant que
plus nen peuent. si dure tant la meslee quil
ny a celuy qui ne soit las et trauaille. Tant ont donne de
coups et tant se sont menez les cheualiers que cil ne puet plus soufrir messire yuain ains luy crie mercy et luy rend sespee et luy
dist. Haa franc cheualier ie te cry mercy. fays de moy ce que tu uoudras
et me sauue la uie. Et messire yuain prent lespee et dist. Il te
conuient fiancer que tu feras ma uoulente. et il luy fiance.
Lors remect lespee ou feurre et demande aux damoiseles qu il
fera du cheualier. Et elles dient quil en face sa uoulente. Or te diray
fait messire yuain que tu feras tu ten yras au chastel du tertre
et se tu trouues le geant tu luy diras que yuain le filz au roy urien
a abatu son escu. et quil ne soit pas si uilain quil sen preigne a
ceulx de ce pays ains se uiegne combatre a moy sil ouse. Et il dit
uoulez uous que ie y aille. et il dit que ouil Et querez donc autre qui
y aille car ie ny roye pour toute la terre au roy artus. Certes fait
messire yuain. tu yras ou ie tocciray et il dit quil ayme mieulx
qu il loccie que y aller. Et messire yuain fait semblant de luy coper
la teste. Et il dit quil ayme mieulx y aler que mourir maintenant
Mais que si on luy fait chose quon ne doye la honte en sera uostre et le
dommage mien. ua fait il que tu nas garde. mais auant que tu y
ailles uueil ie sauoir ton nom. et il dit quil a nom triadans du
plesseis. si sen part et erra tant quil uint au chastel du tertre.
Quant il uint la si pouoit bien estre uespres. car il aloit le petit
pas come cil qui estoit moult a malaise qui tant auoit perdu de
sang que tout est affebloye si descendy au degre et uint deuant
le geant qui encor ne scauoit que son escu fust abatu car nul ne
luy ousdit dire. et touteuoies ceulx du pays cuidoient bien qu il le
sceust. et tridans uient deuant luy et luy dist. Sire a uous menuoye yuain le filz au roy urien qui en despit de uous a abatu uostre
escu et se uous uous en prenez a autre ce sera grant recreandise si dit il
Mais il dit qui si uous uoulez uenger la honte que uous aillez apres
luy si en orrez nouuelles par uostre escu quil emporte. Quant le
geant ouy lorgueil que yuam luy mande si est si doulent quil
ne parle dune grant piece. si cuida yssir du sens. Et quat il parla
si dist a tridan. Ou as tu laisse celuy qui tant ma meffait. Or
lay laisse fait il a la belle fontaine. or partys le geu fait il pour
le message que tu mas aporte. ie ne tocciray pas ains te lesseray
uiure en telle maniere quil y aura reprouche ou tu perdras le
poing pour mon escu qu il emporte ou tu perdras le pie pour mon
heaume. Or eslis le quel que tu uoudras. car sans luy ne puis
tu eschaper. Quant il uoit quil est uenu au mehaing ou a la
mort il est moult doulent. Il crie mercy mais riens ne luy uault
et toutesuoies essaya il sil pourroit uaincre par prieres. mais ce
na mestier car le geant demande lespee et len luy aporte. et il
la trait du feurre. et dit a tridan que sil ne mect le poing auant
quil luy copera la teste. Et quant il uoit qu il luy conuient faire
si mect sa main sur ung tronc. et le geant y fiert si luy cope le
poing. Et il se pasme de langoesse quil sent. Et quant il reuient
de pamesons si dist
de pamesons si dist au geant. Comment auez uous ores fait grant
cruaulte qui ainsi mauez honny et sans meffait. Dieu me
doint encores tant de uie que mon cuer en soit esclarcy. Lors sem part de leans si doulent et si angoesseux que nul ne pourroit plus. et le geant demande ses armes et dit quil le conuient aller apres celuy qui
luy a fait la honte ne iamais ne finera tant qu il en soit uenge. et
ceulx de leans font son commandement et luy aportent armes
bonnes et riches. et quant il est arme si luy amainent ung destrier
fort et isnel qui est plus noir que meure. Il pend a son arcon une
hache et une mace de fer. et pend a son coul sespee de bon acier. et
quant il est si atourne quil ne luy fault riens si sem part de
la montaigne et sen uait tel erre quil semble que ce soit fouldre
A son uenir treuue deux paueillons tenduz iouste la uoye. Il se
fiert par lun si labat a terre et y treuue ung cheualier et une damoisele qui se dormoient en ung lit. Il trait lespe et leur cope
les testes et les lie lune a lautre et les pend a larcon de sa sele
si sen ua maintenant la ou il cuide trouuer son escu. qui luy
uist rouiller les yeulx les dens estraindre et crosler la teste de
grant cuer il nest nul qui nen eust grant paour a ce quil estoit
grant et noir et entalente de mal faire. Lors trait lespee et se
fiert es paueillons et commence a trencher cordes et abatre a terre
quantqu il ataint. mais il leur aduint si bien quil ny trouua.
homme ne femme. et quant il ne treuue quil puisse occire si sarreste aussi comme fait ung lion quant il a occis les bisches et
il ne treuue plus a qui il puisse monstrer son courage. Apres
regarde larbre qui luy ramentoit son maltalent. dont il ne
sera ia uenge si comme il dit iuicqu a ce qu il ait occis celuy qui luy a
fait celle honte. Lors sachemine celle part ou il le cuide trouuer et sen
ua si forsenne comme cil qui grant rage chace. si est tant
ale que la nuyt le surprent a lentree dune fourest. puis regarde tout entour pour sauoir sil uoirra chastel ne maison. mais
il ne uoit que ung paueillon qui estoit en une ualee et estoit auques loing de luy. et il sen ua celle part aussi comme se les deables le chassassent et quant il y est uenu si descent et entre
dedans. et treuue deux cheualiers et deux dames qui mangeoient sur
lerbe fresche. et quant ilz se regardent si uoyent uenir maudui le geant si les cognoissent bien dont ilz sont fort esbahiz et
espouentez si quilz ne scauent que faire si cuident bien estre mors
Il ne leur dist oncquez mot. ains entre dedans et oste le fraing de
son destrier et le laisse aller la ou il ueult. et il auoit moult
grant talent de boyre et de manger si sassiet auec eulx. ne oncquez
ny eut celuy qui luy dist mot. Et quant il eut assez mange si
uint a son cheual et monte sus et si fier es paueillons si qu il les
a fait uerser a terre sur ceulx qui se seoient. puis trait lespee.
et occist les deux cheualiers et les deux dames et sen rit du mal qu il a
fait. Et il estoit ia nuyt obscure. et il cheuauche tant la ou il
cuide trouuer gens. et abat deuant soy trez paueillons et loges
et destruit quantqu il ataint deuant soy et occist cheualiers dames
et damoiseles ne plus nen a mercy que de chiens enragez il sendormy pres dune fontaine qui sourdoit en la ualee
Ainsi ouure le geant ne onc toute la nuyt ne fina de tuer
ceulx quil ataint. Et quant il fu pres du iour si sendormy pres
dune fontaine qui sourdoit en une ualee. Et messire yuain qui
si fu party des damoiseles qui lauoient retenu a la fontaine
pour manger eut cheuauche tout le iour que oncquez ne fina. Et
lors uint a une mareschiere si uit deuant soy une tour si uint
celle part pour herbreger car il en est bien temps. et quant il
uint la si trouua le pont leue et il apelle tant que len uint a
luy et luy demanda len quil ueult. haa bel amy ie suys ung
cheualier errant qui auroye mestier de herbreger. sachez au seigneur.
et a la dame silz me uoudront maishuy housteler. et le uarlet
luy dist actendez moy tant que ie leur aye demande Lors uient a son seigneur et luy dit. et le sire dist que ouil moult uoulentiers si ce nest le desloyal cheualier qui a mis ce pays a destruction. Certes fait le uarlet il
porte ung escu blanc goute de noir. haa fait il cest le desleal cheualier lerre. Lors court a ses armes et fait armer ung sien filz
ienne cheualier. et dist que ia dieu ne luy aide sil ne uenge son pais
du desloyal qui ainsi les a honniz. et quant il est arme luy et
son filz si fait aualer le pont. et dist a messire yuain sire uoulez
uous estre herbrege. Sire fait il. ouil sil uous plaist. et uous le
ferez en tel maniere que ia ne uous en louerez. car uous nen pouez
eschaper sans mort ou fans prison. par ce que uous auez mis
ce pays a mort et a destruction. Lors luy courent sus les espees traictes et il se
deffend au mieulx quil puet comme cil qui assez
a prouesce et hardement. si se cueuure et leur
donne grans coups la ou il les ataint. et tant
fait quil les griefue plus quilz ne font luy. si
en seuffre longuement. et il nen a de riens le pire. et tant qua
fine force les fait ruser de dessus le pont. et lors sabandonne plus
et plus uers le pere qui moult luy fait dennuy. si hauce lespee.
pour le ferir sur le heaume et cil qui ne lose actendre tire a luy
son fraing ce le cheualier et le cheual cheoient ou fousse et messire
yuain laisse courre lespee drecee contrenont uers son filz si le
fiert si fort sur le heaume qu il le fait uerser du cheual a terre. Et
quant il se uoit ainsi deliure de ceulx qui lauoient assailly. si en
est moult lie car assez est las et trauaille. si sen retourne atant
et pense que ailleurs luy conuient querre houstel. car il n est pas
bien asseure. si uint la nuyt a troys reces et a troys cheualiers ne oncques ny eut celuy qui le uoulsist herbreger. ains luy dist chascun
que male uoye puisse il tenir. car auec eulx ne demourra il ia. Quant
messire yuain uoit quil ne treuue qui le uueille herbreger si se
trait pres dune fontaine qui estoit pres de luy. Et quant il y
est uenu si descent soubz ung pommier et oste son heaume et dessaint sespee. et mect ius son escu. et se couche soubz ung cerisier
sur lerbe fresche et sendort maintenant a ce quil est las et
trauaille tant de cheuaucher que de combatre Quant il fu esueille si ouy a son auis frainte de cheuaux. et il regarde deuant luy si uoit uenir maudit le geant qui uenoit si tost quil faisoit plus grant
frainte que .xx. cheualiers arme. et depeceoit deuant luy tout le petit
boys aussi comme fouldre et aloit maudisant et despitant dieu
dont il ne treuue celuy qui a abatu lescu. Et quant messire yuain
le uoit uenir si cognoist bien a la grandeur que cest cil que len
luy auoit dit si luy escrie de loing par ce quil ne ueult pas
quil sen aille. Haa sire cheualier actendez moy car ie suys cil que uous
querez. et le geant ne lentendy pas car il estoit trop loing.
si sen uait aussi grant aleure comme se le deable le chaceast. Et
messire yuain qui ne le perdra mie quil puisse uient a son cheual et monte et uait apees le geant tout le chemin. Tant
a messire yuain cheuauche quil uint a lissue dune forest. et
lors uit deuant soy ung petit chastel qui estoit apelle le chastel du trepas. et quant il y fu si uit bien .xu. cheualiers tous armez
les lances esloignees qui dient uez la le larron qui a mis a
destruction ceulx de ce pays. et lui escrient et laissent courre
tous ensemble si quilz le portent a terre et ont occis son cheual
Et luy naure en deux lieux si le prenent a force et luy ostent
le heaume et luy dient quilz locciront s il ne se tient pour outre
et il a si grant angoesse quil ne puet respondre si le font desarmer et le mectent en prison soubz la tour. et dit quilz le
garderont iucquez maudis uiendra celle part et luy bailleront
a faire sa uoulente pour la honte quil luy a faicte Ainsi ont
retenu messire yuain ou chastel du trepas si demoura leans
deux iours que oncquez nul ne le regarda. Et au tiers iour luy
aduint qui la dame de leans parla a luy par my une senestre
de fer qui ouuroit ou iardim. Si luy demande quil est. et comment il a nom. et il respont quil est de la meson du roy artus et compaing de la table ronde. et a nom yuain filz du
roy urien qui tant fu preudomme uoire fait elle par dieu donc
me poise il moult que uous estes en ceste prison. car ie cuide que
uous nen ystrez pas sans mort ou sans mehaing. car trop uous
heent ceulx de ceans et tous ceulx de ce pays. Et il dit que ce
luy poise quil ne le puet amander si regardera quilz uouldront faire de luy. car ores est il en leur mercy. Lors luy dist la dame sire le roy urien uostre pere me fist iadis de grans biens a mon pere le comte du trepas. si le uous querdonneray. car au preudone
ne le puis ie pas guerdonner. car il est pieca mort. Et par
ce uous prie que uous ne uous esmayez de chose que len uous die car sachez que ie ne soufferroye en nulle maniere que uous eussez homte
ne dommage de uostre corps. ains uous gecteroye hors de ceans si ie
cuidoye que ceulx de leans uous uoulsissent faire mal. et il len
mercie moult. Mais cy laisse le comte a parler de luy. et
retourne a boort le cousin lancelot que la damoisele emmaine
auec luy a sa dame de galuoye.
